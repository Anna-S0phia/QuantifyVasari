Numero d'ordine,Data,Intestazione,Segnatura,Fonte,Bibliografia,author
11,1 12  1534,GIORGIO VASARI IN FIRENZE A ANTONIO TURINI IN AREZZO,"BRF, 2354, cc. 11-12v, copia di Giorgio Vasari il Giovane.","A messer Antonio di Pietro Turini sopra la tavola delle Murate d’Arezzo. Fra tutti gl’amici di mio padre non ho trovato ancora chi abbi paragonato la fedeltà e amorevolezza vostra, perché, mentre che son stato in Roma et ora in Firenze per far sì che gl’oblighi, che mi ha lassato il mio genitore, siano da me pagati nel miglior modo ch’io potrò. Voi dunque, che con ogni accuratezza avete consigliato me e costì provisto alle cose mie, più che non arei saputo far io, mille volte. Particularmente dico, cerco di satisfare a voi per l’obligo che vi tengo: ché se m’ingegno satisfare a lui morto, così m’ingegno satisfare agl’amici suoi vivi, fra i quali riconosco voi in particulare, conoscendo quanto amate l’utile et onore di casa mia. E benché costì per guardia e guida ci sia Don Antonio, suo fratello e mio zio, che in vero posso dire che sia resucitato il padre, pensando potere con gl’occhi suoi delle cure di casa dormire sicuramente et attendere di continuo a gli studi dell’arte, conoscendo e provando la bontà sua et il desiderio che egli ha ch’io venga in qualche grado per sovvenire alla mia orfana, sconcia, grave et inutil famiglia. E da che il grande Iddio mi tolse mio padre sì tosto, forse per spaventarmi e per spronarmi, ché s’io fussi stato nelle comodità ch’io stavo e non mi fussi rimasto il peso di tre sorelle, forse che io non mi sarei così prontamente incamminato a quella via che voi sentite giornalmente ch’io cammino, ché in cambio di mio padre, che era povero cittadino et artigiano, mi ha Sua Maesta, per Sua bontà, provisto di dua principi ricchi, i primi e più famosi di nome, di forze e di liberalità di tutta Italia, e poi uno Ottaviano de’ Medici per guida e datomi forze, che nello avere satisfatto al presente il Duca Alessandro d’un suo ritratto e tutta la corte insieme, mi ha cresciuto l’amor di sorte, che mi ha chiesto al cardinale per suo; volendo, ch’io resti qui a dipignere una camera nel palazzo de’ Medici, dove Giovanni da Udine, nel tempo che viveva Lione Xmo, fece in quella una volta di stucco e di pittura, che oggi è una delle più belle e notabili cose che sieno in Firenze. Questa sarà cagione, s’io fo il debito mio; oltra alla fama e l’onore, m’ha promesso Sua Eccellenza (che come l’ho finita) darmi la dote per la mia sorella maggiore; e di già ho scritto a Don Antonio, che sia con voi, per trovargli il marito. Emmi poi tanto cresciuto l’animo per l’ultima vostra, che mi avete mandata e voglio, che la mia seconda sorella, poi che ha volontà di servire a Dio, si metta nel monasterio delle Murate. Et avete ancora saputo con le monache far tanto che l’accettino sì volentieri; e per parte di dote si contentano, ch’io facci loro nel monasterio di drento una tavola, dipinta a olio di mia mano. Or quale è quello amico che sì pietosamente cerchi sollevare i pesi, che aggravano all’altro, come avete fatto voi a me, che ero aggravato da tante noie, che quasi ero sotterra? Ve ne resto adunque con obligo particulare, tanto maggiormente ché, senza interesso di sangue, ma per la semplice bontà vostra vi siate adoperato per le cose mie sì fattamente. Io son povero d’ogni cosa, salvo che della grazia d’Iddio, e non posso rendervene cambio; ma pregherò del continuo lui a mantenervi in quella prosperità, che hanno bisogno tante opere pie, dove voi ponete le mani, aiutando e sovvenendo i poveri bisognosi. Intanto io vi mando il disegno della tavola, che mi chiedete per le monache, acciò contentandovi voi, che procurate per esse e tutto il monistero, possa, quando me lo rimanderete, cominciarla; che tuttavia si fa il legname per satisfarle. E se quella Nostra Donna, annunziata dall’angelo, paressi troppo spaventata, loro, per essere donne, considerino, che gli fu detto da Gabbriello, che non temessi. Pure io la modererò, secondo che avviserete. De gl’angioli n’ho fatti più d’uno, considerato che uno imbasciatore tale a venire in terra a dare un saluto di pace e liberarci dall’inferno, non poteva esser solo. E se la nuvola del Dio Padre in aria con tanti putti, mandando giù lo Spirito Santo, paressi lor troppo piena di figure, l’ho fatto prima perché in quell’atto il Motor del tutto dovette commuovere tutta la corte celestiale. Or mandatemi a dire l’animo loro, che avendo voi preso il carico di levarmi la briga di mia sorella, posso liberamente faticare qualche mese per le monache, poiché levano a me la fatica, che poteva turbarmi la quiete di molti anni. E resto sempre obbediente a ogni vostro comando. Di Firenze li... di marzo. ","Bottari-Ticozzi, 1822-1825, III, pp. 24-28 (marzo); Audin Passigli 1832-1838, II, p. 1427 (marzo); Milanesi 1878-1885, VIII, pp. 249-250 (marzo 1534); Frey 1923, pp. 29-33 (10 dicembre 1534?).",VasariC
46,1 12  1541,GIORGIO VASARI IN FIRENZE A IPPOLITO DE’ MEDICI IN MANTOVA (?),"BRF, 2354, cc. 7-8, copia di Giorgio Vasari il Giovane.","Allo Illustrissimo Cardinale Ippolito de’ Medici sopra Cristo che lo sotterrano. Poi che io arrivai a Firenze, fra le grate accoglienze, che mi ha fatto il Duca, e’l mio aver ricominciato gli studii del disegnare, non solo m’è ito via il fastidio della quartana, ma sono tutto riavuto da quest’ aria e più mi ha giovato il sentire, che la Signoria Vostra viene a Bologna di corto, sperando pure, se a Dio piacerà, che vi riduciate a Roma, dove ritornando appresso di lei (ancor che qui non mi manchi niente), spero far crescer la virtù, che cerco acquistare insieme co’ gl’anni e con la grandezza vostra a quella perfezzione che più alto potrò ire nell’eccellenzia. E per non deviare dall’usato ordine, preso da quella, acciò il disegno col colorito cammini a paro, ho fatto un cartone per fare un quadro grande da tenere in camera per la Signoria Vostra Reverendissima, in nel quale ho figurato drento quando il nostro Signore Iesù Cristo, doppo lo averlo Giuseppe  ab Arimatia deposto del legno della croce, lo portano a seppellire Sonmi immaginato, che quei vecchi con reverenzia lo portino. Uno di essi l’ha preso sotto le braccia, appoggiandosi la schiena di Cristo al petto, muove per il lato il passo, l’altro preso con ambe le braccia in mezzo il suo Signore, sostiene il peso, camminando; mentre San Giovanni posato giù la veste, sostiene con un braccio le ginocchia e con l’altro le gambe, accordandosi a camminare con essi per sotterrarlo. E mentre che muovano i passi, contemplando la morte del Salvator loro, le Marie, cio[è] Maddalena, Iacobi e Salome, accompagnando, piangendo il morto, sostengono la Nostra Donna, quale in abito scuro, fa segno con gl’occhi lacrimosi della perdita del suo figliuolo. Sonvi alcune teste a dreto di giovani e di vecchi, che fanno ricchezza e componimento a questa istoria. Così ho fatto nel paese i ladroni, che schiodati di croce, gli portano a dosso a sepellire: uno messosi le gambe in spalla, l’altro avvolto uno de’bracci al collo con le spalle, portano il morto gagliardamente. Io attenderò a colorirlo con tutta quella diligenzia che saprò e potrò, a cagione che la Signoria Vostra Reverendissima vegga che per me non resta di fare ogni sorte di studio, desiderando, che il pane e gl’aiuti, che mi si danno, non solamente faccino onore alla Signoria Vostra Reverendissima e alla illustrissima Casa sua, quale sempre aiutò ogni povero ingegno, ma anco a me stesso. Pregherò dunque Iddio, che mi dia grazia, che io facci il frutto, che desiderate, e che ha bisogno la povera casa mia. E con tutto il core li fo reverenzia con l’umiltà ch’io debbo. Di Firenze li... di dicembre 1541.  ","Bottari-Ticozzi 1822-1825, III, pp. 14-16 (dicembre 1541); Audin-Passigli 1832-1838, II, pp. 1424-1425 (dicembre 1541); Milanesi 1878-1885, VIII, p. 239 (dicembre 1532); Frey 1923, pp. 15-17 (23 novembre-6 dicembre? 1532).",VasariC
206,18 11  1553,GIORGIO VASARI IN ROMA A BERNARDETTO MINERBETTI IN FIRENZE,"BRF, 2354, c. 34v, copia di Giorgio Vasari il Giovane.","Al Reverendissimo Minerbetti, Vescovo d’Arezzo. Increscemi, che quest’ultima vostra mi abbi trovato in procinto di partire e non abbia possuto satisfarla circa il negozio, che desiderate faccia per voi con messer Bindo nostro; ché se pure io avessi avuto dalla corte il premio delle fatiche di sette mesi e la mercede della tavola di palazzo, non solo arei cancellato la posta, che dovete a messer Bindo del vostro, ma liberamente l’arei fatto del mio. E così egli, che non vuole aver pazienzia alla ricolta, l’arei avuta io non a una, ma a tre e a tutte quelle che vi fusse tornato comodo. Ma se la fortuna mi fussi così propizia in farmi pagare le mie fatiche, come ella sa trovare le occasioni di farmi tirare la carretta e portare la soma per servire chi non conoscie merito né bontà o servizio, sarei forse tanto liberale in fare certi tratti; che ciò mi oscura tanto lo splendore della fama, che me gli fa portare odio e star basso, come vedete. Orsù, io ci farò tutto quello che potrò, avvisandovene. Credo, Monsignor mio, anzi son certo, che da quest’altro spaccio in fuora, non arete da me più mie con la data di Roma, ma sì bene con quella della patria, dove siate pastore: che già sento la letizia della consorte, per avere ricevuto le robbe e prepararsi a ricever me per legarmi, che più non parta da lei. Scorgo mia madre vecchia, desiderosa, che le ruote, che mi muovano attorno per le comodità d’altrui e per torre loro l’allegrezza del vedermi, se li tronchi il perno che le gira. Sento respirar San Polo, che per sapere, che egli ingrassa dal calpestarlo i mia piedi, rià le forze indebolite dalla trascuraggine de’ lavoratori et agenti miei. I sassi et i mattoni di casa mia si rassodano insieme nel sentire ch’io torno; e le casse et i granai, quasi senza cervello, più voti che pieni, pigliano ardire, sapendo, che torna colui, che gli tien colmi e pieni del desiderio loro. Il mio orto, alido e sitibondo di me, sentendo ch’io vado, rimette le fronde già secche per il dolore di vedermi stentare per le case altrui, doglioso nel vedersi da altre mani troncarsi le cime delle erbe e sbarbare i cesti delle ricche foglie, vero ornamento, onore e veste della fruttifera terra. In somma, io provo la dolcezza de gl’amici, de’ parenti e di tutti coloro, che spettano e sperano vedere questa mia tormentata anima uscire di questo purgatorio o inferno de’ vivi, disse il Petrarca. E mi ha mosso tanto a compassione il mio podere di Frassineto, luogo confino alla Chiana, che chiamandomi ogni giorno ch’io vada a casa a mangiare il suo pane, dolce per il mio sudore, visto, che non l’ascolto, ha impetrato grazia dalla madre Chiana. Onde per sommergersi in lei, feceli muro delle sue onde fangose, fino che i duoi fiumi, che li rigano il dorso, empiendo con la rovina delle pioggie il loro piccol letto, sommerse sotto quelle le semente sue, rompendo gl’argini et i fossi, tutti ripieni, mi ha mostro, che non curandomi del suo servire, vuole con questo giusto sdegnio farmi ritornare. Per il che visto, che di me si smagra chi mi serve e chi mi pascie, e che fo sacrifizio vano delle offerte che escono dal puro cor mio, mi ha fatto oggi finire il cielo della volta di messer Bindo, talché, passato dieci giorni, sarò libero da quella; la quale sarà cagione, che sciorrà le catene della mia servitù, e così la Signoria Vostra, sì per il signore Don Luigi come anco per lei o per altri amici. Sarò al comando loro, rendendomi certo, che il grande Iddio, che mi ha dato questa poca virtù, vuole, che la casa mia con la mia famiglia e con i miei signori me la goda fino alla morte. Ora, ecco preparato i feltri, le valigie, gli sproni e gli stivali della volontà e dell’animo, quali son più desiderosi del ritorno che fussin mai in alcun tempo. State sano, ch’io vi amo tanto, che l’aver voi cagion d’amarmi nascie, che gl’è pari, se bene gl’è diforme dal signore al servo. E sono sempre al comando di quella. Di Roma alli X di novembre 1553. ","Audin-Passigli 1832-1838, II, p. 1442 (10 novembre 1553); Milanesi 1878-1885, VIII, pp. 312-313 (10 novembre 1553); Frey 1923, pp. 383-385 (18 novembre 1553).",VasariC
4,30 11  1533,GIORGIO VASARI IN FIRENZE A ALESSANDRO DE’ MEDICI IN POGGIO A CAIANO,"BRF, 2354, c. 8, copia di Giorgio Vasari il Giovane.","Al Signore Duca Alessandro de’ Medici. Sopra il ritratto di Lorenzo Vecchio de' Medici. Da che Vostra Eccellenza, Illustrissimo Signor mio, ha lodato assai e gli è piaciuto il quadro del Cristo morto, che avevo fatto per il Cardinale, sarà più grato a Sua Signoria Reverendissima quando saprà che quella lo tenga in camera sua, che averlo appresso di sé, sentendo e godendo egli volentieri per sua grazia, che le fatiche mie sieno pregiate dai simili a voi, tanto più quanto io gli ritornerò nelle mani assai meglio, che non mi lassò alla partita sua. E da che Vostra Eccellenza si contenta che io facci un quadro, drentovi un ritratto del Magnifico Lorenzo Vecchio, in abito come egli stava positivamente in casa, vedremo di pigliare uno di questi ritratti, che lo somigliano più, e da quello caveremo l’effigie del viso e il restante ho pensato di farlo con questa invenzione, se piacerà a Vostra Eccellenza. Ancora che la sappi meglio di me l’azzioni di questo singularissimo e rarissimo cittadino, desidero in questo ritratto accompagnarlo con tutti quegli ornamenti che le gran qualità sue gli fregiavano la vita, ancora che sia ornatissimo da sé, facendolo solo. Farollo adunque a sedere, vestito d’una veste lunga pavonazza, foderata di lupi bianchi e la man ritta piglierà un fazzoletto, che pende da una coreggia larga all’antica, che lo cigne in mezzo. Dove a quella sarà appiccata una scarsella di velluto rosso a uso di borsa e col braccio ritto poserà in un pilastro, finto di marmo, il quale regge un’anticaglia di porfido e in detto pilastro vi sarà una testa di una Bugia, finta di marmo, che si morde la lingua, scoperta dalla mano del Magnifico Lorenzo. Il zoccolo sarà intagliato e faravvisi drento queste lettere: “Sicut maiores mihi ita et ego post[eris] mea virtute preluxi” Sopra questo ho fatta una maschera bruttissima, figurata per il Vizio, la quale stando a diacere in su la fronte, sarà conculcata da un purissimo vaso, pien di rose e di viole, con queste lettere: “Virtus omnium vas. ” Arà questo vaso una cannella da versare acqua appartatamente, nella quale sarà infilzata una maschera pulita, bellissima, coronata di lauro; e in fronte queste lettere o vero nella cannella: “Premium virtutis. ” Dall’altra banda si farà del medesimo porfido finto una lucerna all’antica con piede fantastico e una maschera bizzarra in cima, la quale mostri che l’olio si possa mettere fra le corna in su la fronte; e così cavando di bocca la lingua, per quella facci papiro e così facci lume, mostrando, che il Magnifico Lorenzo per il governo suo singulare non solo nella eloquenza, ma in ogni cosa, massime nel giudizio fe' lume a’ discendenti suoi e a cotesta magnifica città. E a cagione che Vostra Eccellenza si satisfaccia, mando questa mia al Poggio; e in quello che manca la povera virtù mia, dandovi quel ch’io posso, supplisca lo eccellentissimo giudizio suo, avendo detto a messer Ottaviano de Medici, a chi io ho data questa, che mi scusi appresso di lei, non sapendo più che tanto; et a Vostra Eccellenza Illustrissima quanto so e posso di cuore mi raccomando. Di Firenze alli... di gennaio... ","Bottari-Ticozzi 1822-1825, III, pp. 17-19 (gennaio); Audin-Passigli 1832-1838, II, p. 1425 (gennaio); Milanesi 1878-1885, VIII, pp. 240-241 (gennaio 1533); Frey 1923, pp. 17-19 (giugno 1533-luglio 1534).",VasariC
8,30 11  1534,GIORGIO VASARI IN FIRENZE A OTTAVIANO DE’ MEDICI IN FIRENZE,"BRF, 2354, c. 96, copia di Giorgio Vasari il Giovane.","Al Magnifico Messer Ottaviano de’ Medici sopra il ritratto del Duca Alessandro. Ecco ch’io ho finito il ritratto del nostro Duca e così per parte di Sua Eccellenza ve lo mando a casa nell’ornamento. E da che Sua Eccellenza per confidar troppo in me, parendoli ch’io abbi un genio che si confà con il suo, mi diede il campo libero, ch’io facessi una invenzione secondo il mio capriccio, essendoli molto satisfatta quella ch’io feci nel ritratto del magnifico Lorenzo vecchio. Io non so, come io l’arò satisfatto in questa, che è molto maggiore suggetto; né forse ancora la Signoria Vostra si contenterà. La quale per tener le chiavi del cuor suo, arò caro la consideriate minutamente, acciò mi possiate avvertire di qual cosa se bisognerà acconciare niente, innanzi se gli mostri finito del tutto. Perché l’animo mio non è altro che satisfare l’animo di sì alto e onorato principe e obbedire a voi, che per grazia vostra mi tenete in luogo di figliuolo. Se io arò fatto niente di buono, date la colpa più alla buona fortuna sua che a quello ch’io possa sapere. Io mi sforzo di faticare e imparare, quanto è possibile, per non esser men grato ad Alessandro Medic[e]o, che si fosse [Apelle] al Magno Macedonico. Ora eccovi qui sotto il significato del quadro. L’armi indosso bianche, lustranti sono quel medesimo, che lo specchio; il principe dovrebbe essere tale, che i suoi popoli potessino specchiarsi in lui nelle azzioni della vita. L’ho armato tutto dal capo e mani in fuora, volendo mostrare, esser parato per amor della patria a ogni difensione publica e particulare. Siede, mostrando la possessione presa e avendo in mano il bastone del dominio, tutto d’oro, per reggere e comandare da principe e capitano. Ha dreto alle spalle, per esser passata, una rovina di colonne e di edifizi, figurati per l’assedio della città l’anno 1530; il quale per lo straforo d’una rottura di quella vede una Firenze, che guardandola intentamente con gl’occhi, fa segnio del suo riposo, sendoli sopra l’aria tutta serena. La sieda tonda, dove siede sopra, non avendo principio né fine, mostra il suo regnare perpetuo. Que’ tre corpi tronchi per piè di detta sedia, in tre per piede, sendo numero perfetto, sono i sua popoli, che guidandosi secondo il volere di chi sopra li comanda, non hanno né braccia, né gambe. Convertesi il fine di queste figure in una zampa di leone, per esser parte del segno della città di Firenze. Evvi una maschera, imbrigliata da certe fasce, la quale è figurata per la Volubilità, volendo mostrare, che que’ popoli instabili sono legati e firmi per il castello fatto e per l’amore, che i sudditi portano a Sua Eccellenza. Quel panno rosso che è mezzo in sul sedere, dove sono i corpi tronchi, mostra il sangue, che s’è sparso sopra di quelli che hanno repugnato contro la grandezza della illustrissima casa de’ Medici; e un lembo di quello, coprendo una coscia dell’armato, mostra, che anche questi di casa Medici sono stati percossi nel sangue nella morte di Giuliano e ferite di Lorenzo vecchio. Quel tronco secco di lauro, che manda fuori quella vermena diritta e fresca di fronde è la casa de’ Medici, già spenta, che per la persona del Duca Alessandro deve crescer di prole infinitamente. Lo elmetto, non che tiene in capo, ma in terra, abbrusciando, è la eterna pace, che procedendo dal capo del principe per il suo buon governo, fa stare i popoli suoi colmi di letizia e d’amore. Ecco, Signor mio, quello che ha saputo fare il mio pensiero e le mie mani; che se ciò è grato a lei e poi sia grato al mio signore, mi sarà il maggior dono che mi si possa dare. E perché molti per l’oscurità della cosa non l’intenderebbono, uno amico mio e servitore loro ha stretto in questi pochi versi quel ch’io vi ho detto in tante righe di parole, che, come vedrete, vanno nell’ornamento in quello epitaffio.  Arma quid? Urbis amor, per quem alta ruina per hostes. Sella rotunda quid hec? Res sine fine notat. Corpora trunca monent tripodi quid vincta? Triunfum. Hec tegit unde femur purpura? Sanguis erat. Quidquoque sicca virens? Medicum genus indicat arbos. Casside ab ardenti quid fluit? Alma quies. ","Bottari-Ticozzi 1822-1825, III, pp. 21-24 (s.d.); Audin-Passigli 1832-1838, II, p. 1426 (s.d.); Milanesi 1878-1885, VIII, p. 241 (1534); Frey 1923, pp. 27-29 (18 agosto-9 dicembre 1534?).",VasariC
89,12 02  1547,GIORGIO VASARI IN FIRENZE A BENEDETTO VARCHI IN FIRENZE,"BRF, 2354, cc. 45-47, copia di Giorgio Vasari il Giovane.","Al molto da me in grado tenuto e stimato Messer Benedetto Varchi, mio onorandissimo. Il volere, Messer Benedetto mio onorandissimo, dimandare a me di quel ch’io intendo circa la maggioranza e dificultà della scoltura e pittura, io non vorrei far sì, per l’animo che tenuto ho e tengo ancora inverso le dottissime azzion vostre, che voi conoscessi, che per il primo servizio, che chiesto mi avete io non volessi farlo, anzi ho di grazia a’ cenni suoi essere ubidientissimo. Ma mi è parso vi siate fondato molto male a dimandar me di tal cosa; e Dio il volessi, ch’io fussi abile a satisfarla, per potervi in el gran giudizio vostro riuscirvi quel che di me vi promettete, e non quello che so d’essere io stesso. E per dirvi: ritrovandomi in Roma, dove si fece scomessa fra dua nostri cortigiani di Farnese della medesima disputa, in me tal cosa rimessono, che, per rimanere più impacciato, che non sono adesso nel scrivervi questa, andai a trovare il divino Michelagnolo, il quale per esser in tutte due queste arte peritissimo, me ne dicessi l’animo suo. E ghignando mi rispose così: “La scoltura e pittura hanno un fine medesimo, dificilmente operato da una parte e dall altra”; né altro pote’ trarne da esso. Ora, avendomi voi messo in questa fagiolata, a me, che sono di tal cosa digiuno, se non fussi il pericolo che, non facendo questo, incorrerei ne la disgrazia vostra, la quale stimo più che se io goffo appresso de le vostre virtù sarò tenuto, vi giuro per Gesù Cristo, che ero risoluto mandarvi un foglio bianco, che voi, come spirto purgato e di scienzia pieno e in ogni cosa divino, acciò di questo la sentenzia su vi scrivessi, come di me e delli altri nostri artifici giudice migliore. Orsù, da che volete ch’io rider vi faccia, dico questo, per pruova di quel ch’io sento, operando in tale arte. Quello artefice, in che scienzia si sia, o virtuoso che più perfettamente alla natura si accosta, quello esser più vicino alla prima causa, si comprende. E quegli che giovano a essa natura nel conservarla in ogni studio o scienzia, così intellettuale come manuale, quelle più perfette diciano essere, come l’architettura più della scoltura e pittura, la quale a giovamento et ornamento della natura vediamo i suoi fini attendere. Ma della scoltura non vi prometto voler parlarne, atteso che s’appicherebbe una lite che durarebbe quanto quella, ne’ frati bigi e neri, della Concezzione; et oltre che son pure invidiato, così finiria di dare il resto alle carte. Ma parliamo dell’arte mia et eccellenzia e perfezzione di quella. Dico questo: che tutte le cose, che facile all’ingegno si rendano, quelle meno artifiziose si giudicano essere; e per voler mostrarvi la eccellenzia di tutte due, e voi di esse giudice potrete, piacendovi, far così: pigliate una palla di terra e formate un viso, uno animale di man vostra o d’altro incerto; nella quale mentre che ciò farete, non arete a cercare né del colore, né de’ lumi o dell’ombre; e finito questo, pigliate una carta e disegniatevi su il medesimo, e quando dintornato avete le prime linee, voi con lo stile, o penna o matita o pennello, cominciate a ombrarla. E [con] questo vi si renderanno nell’opera vostra tali, che voi giudicarete la facilità e bontà dell’una e dell’altra: e quella che vi sarà più facile a esercitarla troverete manco perfetta. Oltre troviamo nella pittura dificilissimo molto il contornare et ombrare le figure, dove veggiamo molti artefici, che le contornano perfettamente et ombrando le guastano; alcuni altri male le dintornano et ombrandole con gli abbagliamenti e lumi, le fanno parer miracolo. L’arte nostra non la può far nessuno che non abbia disegno grandissimo et un giudizio perfetto, atteso che si fa in un braccio di luogo scortar una figura di sei e parer viva e tonda in un campo pianissimo, ch’é grandissima cosa; e la scoltura è tonda perfettamente in sé e quel ch’è la pare. E per questo disegno et architettura nella idea [l’arte nostra] esprime il valor dello intelletto inelle carte che si fanno. Et in i muri e tavole di colore e disegno ci fa vedere gli spiriti e sensi inelle figure e le vivezze di quelle, oltre contraffà perfettamente i fiati, i fiumi, i venti, le tempeste, le piogge, i nuvoli, le grandini, le nevi, i ghiacci, i baleni, i lampi, l’oscura notte, i sereni, il lucer della luna, il lampeggiar delle stelle, il chiaro giorno, il sole e lo splendor di quello. Formasi la stultizia e la saviezza in elle teste di pittura, et in esse si fa le mortezze e vivezze di quelle; variasi il color delle carni, cangiansi i panni, fassi vivere e morire, e di ferite coi sangui si fa veder i morti, secondo che vole la dotta mano e la memoria d’un buono artefice. Ma dove lascio i fuochi, che si dipingano, [la] limpidezza dell’acque? Et in oltre veggiamo dare anima vivente di colore alla immagine de’ pesci, e vivi vivi le piume degli uccegli apparire? Che dirò io della piumosità de’ capegli e della morbidezza delle barbe, i color loro, sì vivamente stilati e lustri, che più vivi che la vivezza somigliano? Dove qui lo scultore nel duro sasso pelo sopra pelo non può formare. Oimè, Messer Benedetto mio, dove m’avete voi fatto entrare? In un pelago di cose che non ne uscirò domane, comprendendosi sotto questa arte tutto quello che la natura sa potersi d’animo e di colore imitare. Dove lascio la prospettiva divinissima? Che, quando considero, è da noi operata non solo in elle linee de’ casamenti, colonne, mazzochi, palle a settantadue faccie et i paesi coi monti e coi fiumi, per via di prospettiva figurandoli, a tanta delettazione reca gli occhi di quegli che si dilettano e non si dilettano, che non è casa di ciavattino che paesi todeschi non siano, tirati dalla vaghezza e prospettiva di quegli: che i lontani de’ monti e le nuvole della aria la scoltura non fa se non con duro magisterio. Dove mi sarà mai da lor figurato una terribilità di vento, che sfrondando un albero le foglie, la saetta il percuota, le accenda il fuoco, dove si veda la fiamma, il fumo, il vento e le faville di quello? Figuratemi in scoltura una figura che, mangiando in su’n un cucchiaio, abbia un boccon caldo: il fummo di quello et il soffiar del fiato, che esca di bocca di quell’altro per freddarlo, non faranno mai torcere il fumo della caldezza dal soffio freddo in alcuna parte. Ma lasciamo star questo. Ha in sé la pittura il dipignere in muro, ch’è disunito dall’olio, ha la tempera con l’uovo, ch'è dall olio e dal muro un’altra arte separata; e paion tutte tre una medesima. E se un pittore disegna bene et i colori benissimo non adoperi, ha perso il tempo in tale arte; e se ben colorisca e disegno non abbia, il fin suo è vanissimo. Oltre se fa bene queste cose tutte e non sia bonissimo architetto, non può tirar prospettiva che buona sia; perché la pianta e’l profilo son cagione delle altezze, larghezze e scortamento e lineamento di quella. Appresso il ritrarre le persone vive di naturale, somigliando, dove aviamo visto ingannar molti occhi a’ di nostri: come nel ritratto di papa Paolo Terzo, messo per vernicarsi in su un terrazzo al sole, il quale da molti, che passavano, veduto, credendolo vivo, gli facevon di capo; che questo a scolture non veddi mai fare. E perché il disegno è madre di ognuna di queste arte, essendo il dipignere disegnare, è più nostro che loro, atteso che molti scoltori eccellentemente operano, che non disegnano in carte niente, et infiniti pittori, che non han disegno, come hanno a fare un quadro, se è da eccellente maestro dipinto, lucidando i contorni, e’ lo contrafanno di colorito sì simile a quello, che molti ingannati si sono; che da per essi non avendo disegno, far non lo potriano, nascendo questo dalla difficultà dell ‘arte. Aviamo visto nel divin Michelagnolo a’ dì nostri a uno squadratore di cornice, che ha in pratica i ferri, disegnando in sul sasso e [con] dir: “Lieva qui e lieva qua,” aver condotto un Termine nella sepoltura di Julio II pontefice per la facilità dell’arte condotto: onde, vedendolo aver finito, disse a Michelagnolo, che gli aveva obligo, avendogli fatto conoscere, che aveva una virtù, che niente ne sapeva. In somma, una minima parte della pittura è un’arte istessa da noi tenuta, e tutta insieme una cosa grandissima: dove secondo il mio poco sapere, risolvomi che pochi rari e perfetti di questa arte si conduchino, [per i tanti capi]che in questa arte a imparare bisognino; di che pensato ho meco qualche volta, dicendo, che se lo studio e tempo e suggezzione, che a questa arte ho messo per far quei quattro berlingozzi ch’io fo, a un’altra scienzia l’avessi donato, credo, s’io non m’inganno, che vivo canonizzato, e non morto sarei. Tanto più vedendo questo secol d’oggi ripieno di tanti ornamenti nelle figure e nell’altre apertenenzie, delle quale mi par, quando un pittore ne sia privo, e della invenzione, d’ogni cosa madre onoranda, la quale con dolci tratti di poesia sotto varie forme vi conduce l’animo e gli occhi prima a maraviglia stupenda. E vedendo in elle antiquità, in elle istorie di marmo le fughe degli armati, ma non il sudore e la spuma alle labbia, e’ lustri de’ peli de’ cavagli, e’ crini e le code di quegli sfilate e lo abagliamento delle armi e i rinverberi delle figure in esse. La scoltura mai lo farà. Di più il raso, [il] velluto, l’argento e l’oro e le gioie con i lustri delle perle. Le quali pitture a quelli artefici che perfettamente le operano, recano inegli ornamenti dorati come castoni, le eccellenti pitture, come gioie dal mondo veramente tenute, massime da’ begli e dotti ingegni come il vostro raro e divino. Al quale s’io non l’ho sodisfatto, perdoni a me, che la penna non m’è sì facile, come mi suole il penello essere; dicendovi, che volentieri e più vi arei fatto un quadro che questa lettera. State sano e amatemi. Da Firenze alli XII di febraio MDXLVII. Il vostro Giorgio Vasari d’Arezzo. ","Varchi, Due lezzioni, 1549, pp. 55-155; Bottari-Ticozzi 1822-1825, III, pp. 17-59; Audin-Passigli 1832-1838, II, p. 1449; Milanesi 1878-1885, VIII, pp. 292-295; Frey 1923, pp. 185-193; Barocchi 1960, pp. 59-63.",VasariC
122,1 01  1550,GIORGIO VASARI IN ROMA A BERNARDETTO MINERBETTI IN FIRENZE,"BRF, 2354, c. 32, copia di Giorgio Vasari il Giovane.","Al medesimo Vescovo d’Arezzo sopra la Contentezza. Poi che l’arcivescovo di Pisa ricevé per man vostra la testa del Cristo, lavorata da me in Arezzo e non mi scrisse mai, mi han satisfatto tanto le parole, che per cortesia vostra vi siate degnato mandarmi in vece sua, che oltre al lodarla et averla cara, questo è il mio secondo pagamento, tanto più quanto e’ confessa esser da me satisfatto del tutto, avendovelo detto in voce, ho posato l’animo e non ci penso più e vi ringrazio assai. Io tengo, Monsignor mio, quelle speranze incerte della pace del mondo che costà tenete voi; et in quanto all’arte mia io odio la guerra, come i preti le decime, che così, come noi priva d’occasione d’operare, a lor toglie gl’agi e le comodità, e penso in questa opinione non esser solo, che o colle passioni dell’animo o con le fatiche del corpo non aviamo aver riposo di qua. Ecco, io mi partii di casa, dove io affogavo nelle comodità e nella quiete. Non prima arrivato, Nostro Signore mi messe a disegnare storie e far cartoni per la vigna; e doppo che arò finito e Cerere col carro de’ serpenti, carico di biade, le femmine et i putti e i sacerdoti suoi, che gli porgono le primizie e sacrificano gl’incensi del frumento, e fatto Bacco con le sue uve, pampani e tirsi, sileno, priapo, satiri, silvani e baccanti e tutte le dee delle fonti, che sacrificano le fonti, i pozzi e i rivi d’acque coi fiori, e che le dolci aure e i zeffiri aranno spirato il fiato alle mie figure, sarò forzato ancora doppo il disegnarle, colorirle di mia mano. Dove questa state né la Signoria Vostra né la consorte né ’l fratello né gl’amici mi rivedranno, avendo animo Nostro Signore, che tutto ciò (se non si muta) si facci in una loggia, fatta qui de’ più superbi mischi e marmi, dico colonne e pavimenti, porte e parieti, che a’ nostri dì si sia lavorata, avendola giudicata degna delle mie fatiche; e se non fussino stati i preghi, che mi son comandamenti, del mio grandissimo e rarissimo Vecchio, sarei tornato a sarchiare l’orto mio d’Arezzo, al quale non porto meno affezione, che facci la Signoria Vostra alla sua stanzaccia terrena di Firenza. Dove rilucendovi la Pazienzia che vi mandai, farà il medesimo, se ben vi son lontano, la Contentezza che mi chiedete. La quale senza mandarvi altro disegno sarà dipinta da me a sedere, colma di letizia, in attitudine di riposo, coronata di lauro, rose e olive e palme, fra mirti e fiori, guardando il celo con contemplazione divina; avendo attorno vasi verdi per le speranze, pieni di onori, come corone, scettri temporali e spirituali, altri di gioie, perle, oro e ricchezze, alcuni pieni di libri sacri e profani, statuette d’oro, medaglie, orologii diversi, sfere celesti, palle della terra e tutte le cose delle scienzie; tenendo in mano una palma e nell’altra il corno di Amaltea. Né mancherò di farli sotto i piedi lacci sciolti, catene, gioghi rotti, rostri di mare e varie invenzioni di servitù. E se la volete far più povera, potren fare il cinico Diogene con la sua tazza, drento alla sua botte, che contempli il sole. Io parlo così improvisamente per satisfare più alla risposta della lettera sua che alla pittura che debbo fare. Domenica sarò con il mio gran Michelagnolo e discorrerenla insieme; qual penso, anch’egli come me, che in questo mondo non l’ha trovata, non saprà come ella si sia. Intanto la Signoria Vostra potrà scrivere il suo capriccio, a cagione che lei, che sa come l’è fatta in questo mondo, mi possa dire, come la debbo dipignere secondo il bisogno suo. Né mancate di mandare la misura del vano, acciò sia conforme alla Pazienzia; che per servirla io ruberò il tempo al tempo e ve la manderò stretta e legata, perfino dove sarete. Io intanto attenderò a star sano col mio cordialissimo messer Bindo a godermi que’ beni che gli ha dati Iddio, così come egli si gode queste mie poche virtù e la conversazione, fino a tanto che Iddio mi trovi una basa, che io vi posi su i piedi ben’ fermi, che i venti dell’invidia non soffino più al mio travagliato animo, che ci lassino vivere, fino che Iddio ci dia di la quiete eterna; che per più non potere fo quel ch’io posso e resto a’ vostri servizii. Di Roma... 1550. ","Audin-Passigli 1832-1838, II, pp. 1440-1441 (1553); Milanesi 1878-1885, VIII, pp. 300-301 (1553); Frey 1923, pp. 346-356 (aprile-giugno 1553).",VasariC
9,30 11  1534,GIORGIO VASARI IN FIRENZE A PIETRO ARETINO IN VENEZIA,"BRF, 2354, c. 51, copia di Giorgio Vasari il Giovane.","A Messer Pietro Aretino. Sì come Febo con i sua lucentissimi raggi, scoprendosi doppo la venuta dell’Aurora, lumeggia col suo lampeggiare chiarissimo i colli et universalmente la gran madre nostra antica, dando quel nutrimento che dà il vitto alle figure, create da lei, così mi hanno inluminato l’animo, così mi ha ingagliardito le forze la virtù del romore della voce, da voi tinta da sì avventurati inchiostri, di maniera che ne ringrazio Dio, avendovi messi i candidi fogli dinanzi alle luce e con la destra presa la penna e scrittomi, provocandovi a esservi degniato scrivere a chi non merita udire, non che vedere le cose vostre. Onde mi è venuto nelle mani un tremito febbricoso di fare e nella mente una paura di non avere a restare degl’ultimi, solo per avermi mostro il grave pericolo dell’intelletto, dandomi lo esempio di non ne potere fruire i frutti doppo la morte. Onde, messer Pietro mio, assaissimo vi ringrazio di tanto benefizio e favore da voi fattomi; e non conosco via, ordine o modo di avervi mai a ristorare di tanta benignità, salvo che mettere in opera le parole, da voi scrittemi, le quale mi saranno di continuo alli orecchi, facendo quel romore che fanno le cadute dell’acqua a una chiusa altissima, risonando tanto forte, che non possendo ascoltare il compagno né la voce, né le parole per il romore fatto da essa. Sì che io al tutto chiamar mi posso felicissimo, avendo in mia protezione un perno di virtù, che Dio me la salvi, et ora aggiuntoci l’amorevolezza di messer Pietro, che Dio me la mantenga, conoscendo esser fatto degno di queste amorevolezze, usatemi dall’uno e dall’altro per i loro singularissimi meriti. Onde ne nasce in me maggiore scoppio al core, perché l’animo mio aspira a cose alte, tali quali voi siate, e le mani per la volontà non operano; ma per questo mai non resterò, fino che il spirito provocato non sia ad altro loco, di mai perdonare alla iniqua fatica, bontà di essa scandolosa, facendo a ogni passo dare all’arme nella sala della memoria, riduce a far ribella la mercuriale virtù, alzando le bandiere del vizio e corrompe gl’amici di benevolenza a malevolenza. Di maniera che il solito studio mio per le comparazioni, da voi dette, si raddoppierà, scordandomi della lode, la quale è nimica dello studio in vita e vera e cordiale amica della lode doppo la morte, pregandovi per la vostra retta e vera professione di non vi scordare di chi tien conto di voi et universalmente delle cose vostre, sendovi sempre obligatissimo e pronto per fare quello che sarà in servizio vostro. Di Firenze li di... A messer Pietro Aretino. ","Audin-Passigli 1832-1838, II, p. 1453 (novembre); Milanesi 1878-1885, VIII, pp. 244-245 (1533); Frey 1923, pp. 33-34 (1534?).",VasariC
30,1 08  1537,GIORGIO VASARI IN CAMALDOLI A GIOVANNI POLLASTRA IN AREZZO,"BRF, 2354, cc. 29-30v, copia di Giorgio Vasari il Giovane.","A messer Giovanni Pollastra della solitudine dell’ermo di Camaldoli e d’una tavola, che vi doveva fare. Se tutti i mali fossero conosciuti da’ medici, come ha conosciuto la vostra accuratezza la cagione del mio, credo che la morte farebbe poco danno alla generazione umana. Ecco io, smarrito costì in Arezzo, disperato da’ travagli della morte del Duca Alessandro, dispiacendomi il commercio degl’uomini, la domestichezza de’ parenti e le cure familiari di casa, m’ero per malinconia rinchiuso in una stanza; né facendo altro che lavorare, consumavo l’opera, il cervello e me medesimo in un tempo, senza la mente per le immaginazioni spaventose fatta malinconica. Mi avevano in modo ammorbato l’intelletto, che credo, s’io fossi perseverato in quei pensieri, facevo col tempo qualche cattivo fine. Siate voi, messer Giovanni mio caro, benedetto da Iddio mille volte, poi che sono per mezzo vostro condotto all’ermo di Camaldoli, dove non potevo per cognoscer me stesso capitare in luogo nessuno migliore. Perché, oltre che passo il tempo con util mio in compagnia di questi santi religiosi, i quali hanno in dua giorni fatto un giovamento alla natura mia sì buono e sano, che già comincio a conoscere la mia folle pazzia, dove ella ciecamente mi menava. Scorgo qui in questo altissimo giogo dell’alpe fra questi dritti abeti la perfezzione, che si cava dalla quiete. Così come ogn’anno fanno essi intorno a loro un palco di rami a croce, andando dritti al cielo, così questi romiti santi immitandoli e insieme chi dimora qui, lassando la terra vana, con il fervore dello spirito elevato a Dio alzandosi, per la perfezzione del continuo se gli avvicina più; e così come qui non curano le tentazioni nimiche e le vanità mondane, ancora che il crollare de’ venti e la tempesta gli batta e percuota del continuo, non di meno ridonsi di noi, poi che nel rasserenar dell’aria si fan più dritti, più belli, più duri e più perfetti che fussin mai, che certamente si conosce, ch’el cielo gli dona la costanzia e la fede, così a questi animi, che in tutto servano a lui. Ho visto e parlato sino a ora a cinque vecchi, d’anni 80 l’uno in circa, che fortificati di perfezzione nel Signore, m’è parso sentir parlare cinque agnioli di paradiso; e son stupito a veder quegli di quella età decrepita la notte per questi ghiacci levarsi come i giovani, ancora che le nevi s’alzino assai, e partirsi dalle lor celle, murate e sparse lontano 150 passi per l’ermo, venire alla chiesa ai mattutini e a tutte l’ore diurne con una allegrezza e giocondità, come se andassino a nozze. Quivi il silenzio sta con quella muta loquela sua, che non ardisce a pena sospirare; né foglie degl’abeti ardiscono di ragionar co’ venti; e le acque, che vanno per certe doccie di legno per tutto l’ermo, portano dall’una all’altra cella de’ romiti acque, camminando sempre chiarissime con un rispetto maraviglioso. Mi è piaciuto il vedere per ogni cella uno ambulatorio da passeggiare di 12 passi e uno scrittoio da scrivere e studiare et il letto vicino e un tavolino, che è come una finestra, che bucata di fuori, pare una ruota da monache, e si serra, ove mettono la pietanza a detti romiti i conversi, acciò che chi sta dentro, aprendolo a sua posta, fa tavola e piglia il mangiare, e finito, ripone e i piatti e quello gli avanza, chiudendo; e il medesimo, che gli portò pieni, gli porta via voti senza una parola mai. Vi è da fare il fuoco con buona provisione di legne per la state e per il verno, e una bella cappelletta, ornata e devota, che caveria le orazioni de’ pensieri a ogni disperato animo. Taccio l’altre infinite comodità di loggie, comodità di lavar panni, orti bellissimi, che sono un conforto grandissimo a chi gli gode, pensate a chi gli vede. Questi santi romiti mi voglion far fare la tavola dell’altar maggiore con tutta la faccia della cappella e il tramezzo della chiesa, dove vanno molti ornamenti e figure a fresco, e poi due tavole, che mettono in mezzo la porta, che entra nel coro. Io ne farò al presente una per mostrare al reverendo padre maggiore loro quanto io so; che gli son parso, secondo la fama che ha inteso, molto giovane: onde spero con l’aiuto d’Iddio fare, come se io fussi sperimentatissimo vecchio. E già n’ha visto il saggio, atteso che non ier l’altro da sera mi commesse, ch’io facessi il disegno d’una di queste tavole del tramezzo, dandomi l’invenzione. La notte stessa, acceso dalla volontà del satisfarlo, lo finii e nel portarlo, che feci la mattina a buon ora a sua reverendissima paternità, restò tutto confuso, dicendomi che se egli non mi avesse detto quello che vi voleva, arebbe creduto, ch’io l’avessi portato all’ermo fatto. Siamo convenuti del prezzo; e così in questo punto ho cominciato l’opera, la quale, quando sarà finita, arete avviso di tutto: intanto io mi consolerò con questi padri e son vostro. Dall’ermo di Camaldoli alli di... ","Bottari Ticozzi 1822-1825, III, pp. 70-74 (s.d.); Audin-Passigli 1832-1838, II, p. 1438-1439 (s.d.); Milanesi 1878-1885, VIII, pp. 273-274 (1537); Frey 1923, pp. 89-91 (post 1 agosto 1537).",VasariC
5,30 11  1533,GIORGIO VASARI IN FIRENZE A ANTONIO DE’ MEDICI IN FIRENZE,"BRF, 2354, c. 9, copia di Giorgio Vasari il Giovane.","A Messer Antonio de' Medici sopra un quadro di Abraam. Poi che Filippo Strozzi insieme col magnifico Ottaviano, vostro fratello, veddono il quadro dipinto da Andrea del Sarto, drentovi quello Abraam che sacrifica Isac, suo figliuolo, oggi mandato in Ischia al marchese del Vasto, piacendo tanto all’uno e all’altro, mi fu chiesto da messer Ottaviano un ritratto di quello. Io non lo possetti disegnare per la partita sua, che fu incassato subito. Ma poi che né originale, né copia ci è rimasto di quello, mi son messo così a ventura a far questo, che per il mio mandato vi mando con questa mia, accioché, come torna di Mugello Sua Signoria, gnene facciate dono per mia parte. E se egli non vi vedrà quello spirito e quello affetto, quel fervore e quella prontezza in Abraam che egli ebbe in ubbidire Dio in questo sacrifizio, dipinto da me, mi scuserà la Signoria Vostra e messer Ottaviano ché ancora ch’io lo cognosca, come dovrebbe essere e non lo metta in opera, tutto nascie che, sendo giovane e imparando, le mani ancora non obbediscano all’intelletto, non ci essendo ancora la perfezzione della sperienza e del giudizio. Gl’è bene assai, e dovete contentarvi, che questa è la miglior cosa ch’io abbi dipinto fino a ora, a giudizio di molti amici mia; sperando di mano in mano avanzare tanto di cosa in cosa, che un dì forse non avrò a fare scusa delle fatiche mie: che piaccia a Dio concedermene la grazia e voi facci ubbidienti nel suo santo servizio, come mostra la storia, che nel quadro vi mando. Di Firenze di casa alli... di febbraio. ","Bottari-Ticozzi 1822-1825, III, pp. 19-21 (febbraio); Audin-Passigli 1832-3188, II, pp. 1425-1426 (febbraio); Milanesi 1878-1885, VIII, pp. 242-243 (febbraio 1533); Frey 1923, pp. 25-26 (21 dicembre 1533?).",VasariC
47,30 11  1542,GIORGIO VASARI IN VENEZIA A OTTAVIANO DE’ MEDICI IN FIRENZE,"BRF, 2354, cc. 62-66, copia di Giorgio Vasari il Giovane.","Al Magnifico Messer Ottaviano de Medici. Sopra l’apparato de’ Sempiterni, fatto in Venezia nel recitare la commedia di Pietro Aretino. Magnifico Patrone, salute. Doppo tanti travagli e fastidii insieme, io sono ridotto in quiete e’n pace non posso mancare non visitarvi con questa mia, la quale sarà in testimonio dell’aver finito tante fatiche nell’opera che sapete, la quale per festa e ornamento ho fatta, chiamato, come la sa, dal nostro messer Pietro. E mi sono ingegnato farli onore tale, che un’altra volta mi possa chiamare. A lui lascio la cura di mandarli la commedia, poiché lui l’ha fatta; e io le darò nuova dell’apparato. A lui ancora toccherà la briga di farli fede delle lode, che se li sono date et in publico et in privato, perché il volere lodare me stesso a voi saria superfluo, sapendo, quanto io vaglio in simil cose. Onde quello che vi voglio dire è questo: che questo apparato è stato tale, che ogni persona, che lo guarda, viene in compassione e stima grandissimo errore che ciò si guasti, restandovi però nella memoria che non ho fatte altre tante fatiche da un pezzo in qua, ancora ch’io n’abbi fatte molte per le case, che non sono di molta stima; e queste sono state stimate, come fussino sempre per vedersi, acciò che l’ugnie della invidia non trovi luogo dove appiccare si possa. Ma per farvi capace di parte di quel che ho fatto con brevità conterò semplicemente l’invenzione della cosa e con facilità, perché se lasciassi fare alla penna, saria di necessità avere un quaderno di fogli. Dico, che la stanza, dove l’apparato si è fatto, era grandissima; così la scena, cioè la prospettiva, figurata per Roma: dove era l’arco di Settimio, templum Pacis, la Ritonda, il Culiseo, la Pace, Santa Maria Nuova, il tempio della Fortuna, la colonna Traiana, palazzo Maiore, le Sette Sale, la torre de’ Conti, quella della Milizia e in ultimo maestro Pasquino, più bello che fussi mai. Nella quale vi erano bellissimi palazzi, case, chiese e infinità di cose varie d’architettura dorica, ionica, corinzia, toscana, salvatica e composita, et un sole, che camminando, mentre si recitava, faceva un grandissimo lume, per avere avuto comodità di fare palle di vetro grandissime. La commedia fu recitata da questi magnifici signori giovani de’ più nobili; e vi fu grandissimo concorso di popolo, talmente che non si poteva stare per il gran caldo fra i lumi e la strettezza del soffocarsi l’un l’altro. L’invenzione fu questa: era il cielo di tutta la stanza fatto di legniame, intagliato e spartito in quattro grandissimi quadri, con quattro storie grandi. In una era la Notte, nell’altra l’Aurora, nell’altra il Giorno, e nell’ultima era la Sera. In quella della Notte era un Indimione, che dormiva e l’Amor suo con esso; e i nottoli, i pappagalli e i civettoni tiravano il carro, che era bellissimo, con alquante streghe dreto, con visioni e sogni; e il carro tutto stellato; et una Diana con una luna in fronte e una cornucopia sotto, rinvolta in panni dal mezzo in giù. E questo quadro era colorito a olio, con figure et ornamenti di legnami attorno. E aveva ciascuno quadro sei Ore attorno, finte certe femmine con ali in capo, in varie attitudini, e per contrasegno avevano il numero in uno scudo di quante ell’erano. Nel quadro dell’Aurora, che era il secondo, era una femmina mezza nuda, vestita di cangiante rosso et azzurro, la quale aveva i crini d’oro e l’acconciatura di pure assai rose, la quale un Titone teneva abbracciata e non voleva che ella si partisse. Intanto i galli tiravano il carro e l’aria, fiammeggiante di rosso, si vedeva purificare, rimanendo chiaro dove apparia; con queste lettere:... Il terzo era il Mezzo Giorno, nel quale era figurato un Fetonte, che abbandonato il freno, cadeva; con furia i cavalli sbaragliandosi per aria, si vedeva il carro sottosopra col sole, che abbrusciava l’aria, che con la veduta al disotto in sù pareva che rovinassi addosso alle genti; con questo motto:... Il quarto quadro del cielo, che era vicino alla prospettiva, vi era drento la Sera, che Icaro imparando da Dedalo, suo padre, a volare, mosso dalla troppa voglia, non gli volendo ubbidire, accostatosi verso i raggi del sole, gli erano strutte l’ali; e cadendo allo ingiù, mostrava, che importa qualche volta fare a modo di chi più sa; e aveva questi versi:... Fra i quattro quadri, come io dissi, vi erano figurate l’Ore, le quali il Tempo in un quadro spartiva in 24; delle quali ciascuna aveva segnato l’ore ch’ell’erano, con una acconciatura per ciascuna in capo d’alie e tempi da oriuoli, di più sorte variati, declinando il Tempo, che in capo avevano, tal che la duodecima lo abbracciava con ispirazione d’esser consumato. Sotto i quattro quadri vi erano nelle facciate quattro quadroni per banda e tramezzati da termini, di braccia 6 l’uno. Così le storie erano grandi, braccia 7 l’una. I termini, erano doppi e avevano nel mezzo una nicchia, nelle quali erano certe Virtù, e poi le storie; i quali termini reggevano uno architrave, un fregio e un cornicione bellissimo. Nella prima nicchia era una Prudenza con due faccie, una di vecchio, l’altra di giovane, con una spera, mostrandovisi drento; con queste parole:... Dirimpetto vi era la Iustizia, con una spada, e le Pandette aperte, con abito soccinta e sciolta, come si vede usarsi; e aveva queste parole sopra il capo:... Vi erano per ornamento certi tondi, che facevano reggimento a uno architrave e fregio e cornicione, che era risaltato in drento sopra le nicchie, dove erano le sopradette figure; e nel risalto sopra ogni termine appariva un’arme di rilievo, tonda, di stucco, della compagnia dei Sempiterni. E fra l’un’arme e l’altra nel vano della nicchia vi era un San Marco di rilievo di tre braccia, cioè un lione con i piedi in acqua. E fra il vano del fregio, dove erano le storie, vi erano festoni di stucco grandi e maschere, che tramezzavano con svolazzi di rilevo d’oro; e l’altezza del fregio era dua braccia, il quale teneva un cornicione di rilievo, tutto di legname intagliato, con mensole grande, fra le quali erano certi rosoni di stucco, tutti dorati, bellissimi. Sotto la Iustizia vi era la Religione in un’altra nicchia, la quale aveva a’ piedi il Testamento Vecchio e in mano il Testamento Nuovo, tenendo aperte le pistole di San Pauolo e mostrando la cronaca di San Iacopo, con accennare a una croce, che era sul regno del papa; con questi dua versi:... Dirimpetto a questa vi era una Fama, con un piede in terra e l’altro in aria; posata con l’altro, cioè con quello di terra, in sur un mondo in moto, sonando due trombe con una bocca medesima: d’una usciva fuoco per il male, e l’altra gettava fuori uno splendore per il bene; con queste parole:... Sotto la Fama stava la Fortuna, con aspetto fiero, mezza nuda et aveva nella destra uno scettro e nell’altra una gonfiata vela, tenendo il crine innanzi, sparso all’aria e sedeva sur una ruota, la quale era posata sur un dalfino; con queste lettere:... Dirimpetto a questa vi era la Pace, ornata con varii panni soccinti. Alzando la testa al cielo, faceva atto di ringraziarlo; e sotto aveva pure assai armi e trofei, li quali abbruciava con una face; con lettere:... Era ne’ quadri grandi fra le nicchie e termini, nel primo un’Adria, figliuola del Mare, la quale era figurata per Venezia, tutta nuda e giovane lasciva; tenendo con la destra una palma e con l’altra, alzando all’aria il braccio, teneva un ramo di coralli sopra le spalle. I capelli molli e sparsi stavasi facendoli biondi al sole, il quale con razzi fiammeggianti li rasciugava. Sedeva sopra un masso nell’acqua, tenendo una gamba in mare e l’altra in terra. Intorno vi era mare, nel quale stavano certi dei marini, coronati di giunchi e di fioppa e di salcio intorno; presentandoli alcune nicchie, piene di coralli, e altri ceste, coperte di testuggine, piene di perle e di gioie. Et erano questi Glauco, Nereo, Tetide e Galatea, con il capo pieno di palme, mostrando la tranquillità del sito; con queste lettere:... Nel secondo vi era una figura, la quale era grandissima, figurata per il Po, sedendo in sur un vaso et aveva intorno sei altri vasi, che tutti buttavano acqua, che figuravano i sette rami suoi, e teneva in sulle spalle un corno di Dovizia, pieno di frutti varii. Aveva in capo una grillanda d’albero; con queste lettere:... Nel terzo vi erano dua fiumi et un monte. Il monte era una figura aspra, secchissima e piena di muscoli, la quale appoggiava un braccio sur uno scoglio e le gambe si convertivano in sasso, e la testa era di fronde di quercie e di spini, e la barba ghiacciata e con una mano rovesciava una urna, che teneva nelle braccia la Brenta, la quale era una vecchia, che era bruttissima, coronata di cannuccie e giunchi. Sotto la quale vi era un fiume grandissimo, il quale appoggiato un braccio sur un’urna, e con l’altro tenendo un corno di Dovizia, stava basso col volto, allagando la terra; con queste parole:... Sotto questo terzo era un’altro quadro, nel quale vi era il Tagliamento, fiume di questo paese, quale viene dalle montagne Sguizzere. Il quale per la bocca vomitava copia d’acque, mostrando, che dal capo del monte pigliava il nome; et avea il Timavo, fiume nel Frioli, grande, che voltando la testa verso un altro fiume, maggiore di questi, che mostra loro un corno, pieno di vaghi frutti, li notificava, se medesimo esser Livenza, fiume di questi signori; e aveva queste parole sotto:... Dirimpetto a questo quadro nell’altra faccia era il nostro Arno, il quale aveva una grillanda di spighe, miglio e saggina et un corno, pien di frutti, tenendo aperto un vaso di acqua, il quale posava sopra un lione, con un giglio in mano, voltando la testa verso il Tevere, che insieme era lì; che con distesa attitudine preso un ramo et appoggiatosi in un vaso d’acqua grandissimo, che spandeva con le gambe aperte, faceva luogo a una lupa, che allattava Romulo e Remo, putti, che fra le gambe di essa lupa suggevano. E nel mezzo vi era un vecchio, che aveva la barba di piume di monti e di mustiosità d’acque, che abbracciando l’uno e l’altro, mostrava, che fussino suoi figliuoli. E questa era l’Appennino; con lettere:... Dirimpetto al Tagliamento sopra questo era Benaco, lago di Garda, che stando a diacere, aveva le mane ne’ capegli premendogli, faceva di se stesso un lago e pisciando, per la natura si convertiva ‘n un fiume, il quale era il Tesino, giovane e in scorcio, perche dura poco; porgendo verso Benaco un’urna, riteneva tutto quello che versava Benaco per farne presente al Po. Intanto il Tesino, che con attitudine fiera rovesciando acque verso il mare, non voleva essere da meno e per il tempo e per l’attitudine da meno degl’altri. Aveva sotto questi scritti:... Sopra a questo e a dirimpetto al Po vi era l’isola di Candia, nella quale era Giove, che col fulmine in mano e con l’aquila sotto, aveva una vecchia a seder seco, che abbracciando una capra, che allattava Giove, mostrava, che non voleva esser manco allegra di tal festa che gl’altri iddii e fiumi, avendo obligo al paese di Candia per il latte ricevuto; e non voleva, per essere oggi di questa serenissima repubblica, mancare di essere con loro; e aveva questi versi sotto:... Dirimpetto al quadro d’Adria, che era il primo, e sopra Candia, vi era l’isola di Cipro, che era una lasciva Venere et un Cupido, con le selve di Adone; dove riposandosi sopra certi dalfini, spargevan rose. Quivi era l’arco, il turcasso e gli strali, la face, la benda, il mirto, le colombe e tutte le cose amorose; e questi versi:... La porta era fatta con bella architettura, la quale era in forma d’arco trionfale; e aveva questi versi ‘n un bizzarro epitaffio:... e così ancora vi erano molte imprese loro, che era un lauro; con questi versi:... Che per essere tutte cose inventate da messer Pietro, lascerò, che lui ne dia minuto ragguaglio a Vostra Signoria, come so che farà al sicuro. A me basta solo averli accennato quello che ho fatt’io, solo perché la sappia, che in dua mesi di tempo io non mi sono stato. E me li offero pronto per servirla. Di Venezia... li... di... ","Audin-Passigli 1832-1838, II, pp. 1460-1462 (s.d.); Milanesi 1878-1885, VIII, pp. 283-287 (1542); Frey 1923, pp. 111-119 (22 febbraio 1542).",VasariC
37,13 06  1540,GIORGIO VASARI IN ROMA A OTTAVIANO DE’ MEDICI IN FIRENZE,"BRF, 2354, cc. 3v-4v, copia di Giorgio Vasari il Giovane.","Al Clarissimo Messer Ottaviano de Medici sopra Ipocrate, Dio del Biasimo. Ancora ch’io vi abbi (mentre sono al servizio del Cardinale) scritto più mie in risposta delle vostre e fatto gran capitale de’ buon ricordi, che mi date, non è per questo che s’io potessi visitarvi ogn’ ora col corpo e dappresso servirvi, io non lo facessi volentieri, come quand’ero in Firenze; ma non resta però, che l’animo, obligato ai benefizii, che mi facesti sempre, non abbi continuo ricordo di poter esser tale, che un giorno in qualche minima parte io ve lo paghi. Voi per lettere mie avete sentito con quanto favore e con quanta comodità io son tenuto dal Cardinale, il quale ha obligato sì questa mia vita, che son dispostissimo a darla tutta alle virtù: ché quando io arrivassi colle mie opere di qui a venti anni alle pitture d’Apelle, non mi parrebbe aver fatto niente per satisfarlo. M’increscie bene che ora ch’io cominciavo a fare qualche profitto, egli con tutta la sua corte e con l’esercito parta contro i Turchi in Ungheria; e ancora che lasci qui a Domenico Canigiani, suo maiordomo, che mi trattenga, e ch’io attenda alli studii, mi pare perder quel genio e quell’obbietto che teneva accesa la volontà d’esserli accetto a macerarmi sotto gli studii della professione mia. E vedetelo, che questa vernata passata per portargli la mattina a pranzo i disegni e potere l’ore del giorno rubarle al tempo per attendere a colorire, volendo cacciare il sonno da gl’occhi, mentre disegnavo la notte, me gl’ugnevo con l’olio della lucerna, che se non fussi stato la diligenzia e medicina di monsignor Jovio, facevo scura la luce mia innanzi al chiuder gl’occhi dal sonno della morte. Io intanto resterò qui a finire la baccanalia e la battaglia de’ satiri, la quale per esser giocosa e ridicula, ha dato sommo piacere al Cardinale il vedere alcune cose che ci sono, ancor che abozzate e gli piacciono assai. Finirò, doppo questo, un quadro d’uno Ipocrate filosofo, il quale ho figurato, secondo gl’antichi, con grandissimi occhi e con grandissimi orecchi, volendo inferire, che vedeva e udiva assai tenendo una mano alla bocca facendo silenzio, taceva. Aveva in capo una corona di nespole e ciriegie, che sono le prime e ultime frutte, fatte per il giudizio, che mescolato con l’agro, vien maturo col tempo. Era cinto di serpe per la prudenzia e dall’altra mano teneva un’oca abbracciata per la vigilanza: che tutto questo m’ha fatto fare papa Clemente per esemplo del Cardinale nostro, conoscendo in lui il modo dello aspettare, che col tempo si maturi l’intelletto di sì alto e veloce animo, acciò col giudizio e con la vigilanzia, purgatissima da gli sperimenti, si conduca alla vera via di quella vita che ora non è stimata da lui. E come avrò finite quest’opere, m’ha lassato Sua Signoria Reverendissima una lettera costì al Signore Duca Alessandro, che m’intratenga, volendo questa state ch’io venga a Firenze per fuggire l’aria e possa studiare similmente insino a tanto che Sua Signoria Reverendissima tornerà vittorioso d’Ungheria; che Nostro Signore Dio, sì per augumento della fede come per gloria di lui e util nostro, lo faccia. Ora attendete a star sano: che s’io verrò, non ho avere altra guida né altro padre che la Signoria Vostra, alla quale mi raccomando in questo mezzo, e pregovi che mi raccomandiate a Madonna Baccia, vostra consorte, la quale fe si col farmi, mentre fui costì a suo governo, tante carezze che non fo differenza nessuna da mia madre a lei. Et Iddio vi conservi lungo tempo insieme. Di Roma alli 13 di giugno 1540. ","Bottari-Ticozzi 1822-1825, III, pp. 5-8 (13 giugno 1540); Audin-Passigli 1832-1838, II, p. 1422 (13 giugno 1540); Milanesi 1878-1885, VIII, pp. 235-236 (13 giugno 1532); Frey 1923, pp. 7-10 (ante 6 giugno 1532?).",VasariC
21,30 11  1537,GIORGIO VASARI IN AREZZO A OTTAVIANO DE’ MEDICI IN FIRENZE,"BRF, 2354, c. 31v, copia di Giorgio Vasari il Giovane.","Al Magnifico Ottaviano de Medici. La vostra de 20 di dicembre, Magnifico Signor mio, mi commette, ch’io non manchi di transferirmi a Firenze; perché oltre che quella ha bisogno di parlarmi a bocca, li farò servizio rilevato, poi che il Duca Cosimo rivuole quel quadro di mano di Raffaello da Urbino dove è ritratto papa Leone, il cardinale Giulio de Medici e il reverendissimo de Rossi, per contrafarne uno che sia simile a quello. Ecco che, poi ch’io vi sono quell’affezionato servitore et obligato, io vengo; perché oltre che arò fatto l’opera, che desiderate aver da me, io verrò imparando a immitar coloro, che con tanto studio seppono mostrare alla natura che, se non potettono dare il fiato alle figure loro, non mancorno fargli vedere che di forma e di colore non gl’erono inferiori. Benché, Signor mio, il desiderio, che mi sprona, un dì, s’io potrò farlo, è di ricondurmi a quella Roma, la quale mediante l’opere antiche e moderne fece condurre gl’ingegni eccellenti a quella perfezione dove difficilmente si può arrivare; e ve ne faccia fede le sue statue e pitture. Ora ecco, ch’io mi preparo a venire. Intanto preparate il quadro. D’Arezzo alli di... ","Audin-Passigli 1832-1838, II, p. 1439 (s.d.); Milanesi 1878-1885, VIII, pp. 276-277 (dicembre 1537); Frey 1923, pp. 92-94 (post 20, 22-29 dicembre? 1537).",VasariC
200,21 10  1553,GIORGIO VASARI IN ROMA A SFORZA ALMENI IN FIRENZE,"BRF, 2354, c. 41v, copia di Giorgio Vasari il Giovane.","Al Signore Sforzo Almeni. Doppo l’avere io spartito e disegnato, come scrissi alla Signoria Vostra, l’ordine e gl’ornamenti della facciata di quella, come persona che voglio mostrarvi saggio dell’amore che vi porto, ho fatto l’invenzione del tutto distesa in carta, poi che me ne desti commissione, senza aspettare più di costà cosa alcuna; e così per questo spaccio ve la mando. Vero è che, secondo il parer mio l’ordine dell’adornamento non penso muoverlo più altrimenti, se già non vedessi più ricco, più vario, più bello disegno d’ornamento di questo, atteso che le figure, che ci si faranno, come quelle che ho schizzate nella carta, vengano alte braccia 4 1/2 l’una, che saranno spezie di giganti, oltre che per esser la facciata, ancor che grande, dai mezzi tondi delle finestre offesa, che rimane braccia 3 fino al davanzale, che mi è bisognato fare quegli ovati fra l’una e l’altra, perché le storie, che ci vanno, venghino ancor maggiori. Io non vi ho accennato niente drento, a cagione che se’l Duca o la Signoria Vostra volessi ch’io mutassi invenzione, ce ne possiamo servire. Io per me credo, che poi che le facciate furon fatte, questa di ricchezza non cederà a nessuna neanche di componimento, né di continuazione di storia, che sia varia e in tutto universale. Ora eccovi il mio ghiribizzo, che mi chiedete; e a cagione che l’aviate a intender meglio, ne ragionerò adesso succintamente sopra lo schizzo, che vi mando, come a piè. La vita nostra, ancora che ogniuno la sappi, studiandola alle sue spese, è la più bella storia che si possa dipignere in una facciata e non esser più fatta, perché in quella son tutte l’età, tutte le forze, tutti i travagli, tutte le allegrezze, tutti i favori e le disgrazie, che nascono a chi ci vive. Mi è parso in una facciata grande come la vostra, lei, che ha amato e servito il suo signore, ci avete mostro, che la sapete bene. E a cagione che chi guarderà la casa vostra abbia a imparare da lei a conoscere lo stato dove si trova, ho fatto dalla nascita sino alla morte li sette gradi della vita dell’uomo e da’ quali virtù le sono e dovrebbono a essere accompagnate, cominciando il principio suo da gl’ovati l’infanzia per fino all’ultima resurrezione doppo la morte. L’Infanzia, come vedete, prima delle sette, sarà tenuto l’ornamento suo dalla semplice Purità; che drento per storia vi sarà un parto, che si farà d’una che si convenga più al nostro proposito nell’opera. E di sotto, fra le finestre sarà la Carità, che nutrisce i sua figliuoli; che è una delle sette virtù teologiche secondo la vita Cristiana. Di sotto poi le prime finestre nel fregio, in que’ tondi piccoli, per ciascuna sarà una delle sette arti liberali; che a questa fo la Gramatica, per essere la prima porta alle dette. Sopra alla storia dell’ovato vi è uno de’ sette pianeti; che a questa ho preso il Sole, perche a lui sta alluminare i ciechi, che vengono in questo mondo. E sopra in quel tondo che non vi ho fatto niente, vi va uno de dodici segni del cielo secondo l’influsso, il quale sarà ascendente di quella natività, trovandosi allora quel segno nella casa del Sole. Verremo con quest’ordine a seguitare tutte l’altre sei, come vi mostrerà nella fronte il disegno. Seguita doppo questa la Puerizia, che il suo ovato sarà retto da dua figure, cioè l’Amore e l’Allegrezza, che qui si farà putti che vadino alla scuola et imparino, et altri che sieno ammaestrati nella religione. Harà sotto all’ovato la Fede; e sotto nel fregio delle finestre sarà quel tondo la Logica, che accompagna questa Puerizia. Sopra sarà Mercurio con il segno in casa sua, appropriato al genio di tutta questa storia. L’Adolescenzia si farà reggere l’ovato suo dallo Studio e dalla Fatica, dove sarà drento nella storia musiche, suoni, piaceri e altri giovani che studino in varie arti. Sarà sotto, fra le finestre, la Speranza, e nel fregio di sotto delle sette liberali la Musica. Sopra sarà Venere a sedere in sur un dalfino, e sopra lei il segno suo nel tondo già detto. Doppo questo sarà la Gioventù, nella quale si farà una caccia di tori, dare in chintana e fare altre pazzie: che il suo ovato sarà retto dalla Vanità e dalla Stoltizia; e sotto vi sarà la Temperanzia, e nel tondo del fregio la Rettorica, e sopra, fra le finestre, Marte armato e nel suo tondo il segno del cielo secondo la storia sua. La Virilità seguita, che il suo ovato sarà retto dall’Onore e dalla Religione, e la sua storia sarà un principe coronato et investito d’uno stato, che dipenserà a’ servitori suoi molti doni; che sotto arà la Prudenzia e nel suo fregio la Filosofia e sopra, fra le finestre, Giove con il fulgure e l’aquila, in maestà, e nel tondo di sopra il suo segnio. La Vecchiezza ne viene poi, retta dalla Cogitazione e dalla Infermità, che nel suo ovato si farà vecchi strologi, altri malati, altri attoniti e malinconici e pensierosi. Aranno sotto la Fortezza e nel fregio delle finestre l’Astrologia. Sopra sarà la Luna et il segno suo del cielo nel tondo, che ha di sopra, conveniente al suo significato. L’ultima delle sette sarà la Decrepità, quale sarà retta dalla Penitenza; e drento all’ovato suo saranno vecchi rimbambiti, che saranno guidati da putti ne’ carucci, e correranno con quelle farfalle, facendo mille pazzie. Sarà sotto di loro la Iustizia, e nel tondo la Geometria. Sopra sarà Saturno pensoso e lo faremo che si mangi i figliuoli, perché consuma ogni cosa che nascie al mondo. E sopra il segno suo faremo sopra la porta, o di stucco o di colori, l’arme di Sua Eccellenza; la quale sarà sostenuta da la Pace e dalla Eternità, mettendola in mezzo due storie nel fregio sotto alle finestre: nella banda ritta sarà un Arno, che abbraccia una Firenze, la quale accennerà e farà segno d’allegrezza porgendo doni all’altra storia da man manca, che sarà una Perugia col suo Trasimeno: riverentemente accetterà il favore e doni, dati da detta Firenze; e le ninfe di Trasimeno si faranno intorno, presentando varii pesci al fiume d Arno, e farà servitù a Firenze. Per seguitare il fine delle sette età fra le finestre inginocchiate, che torna a proposito sìi della storia di Firenze e Perugia sì all’arme di Sua Eccellenza, si farà la Vita Attiva: molti, che edificano, dove sarà scarpellini, muratori, falegnami, architetti e persone che agitino per vivere; che sarà accompagnata da due figure, una per nicchia, che mettono in mezzo la finestra inginocchiata: una sarà Rachel, figliuola di Laban, l’altra la Sollecitudine. Nell altra storia sarà la Vita Contemplativa, dove si farà Diogene, con la scuola de’ filosofi e romiti e solitarie persone speculatrici. E per essere Perugia sotto la chiesa, vi sta ben sopra come Firenze gl’uomini, che travagliono in quelle arti. L’ultima di tutte sarà una battaglia: dove sieno morti infiniti uomini; e forse faremo la rotta de’ Romani, avuta da Anibale a’ Trasimeno. E questa sarà per il fine di tutte, mostrando diverse morti. Per chi mal muore, nella nicchia allato, è Plutone, principe dell’inferno; nell’altra per chi ben muore e vive l’ultima resurrezione eterna. Non ho voluto dilatarmi, come si hanno a figurare i sette pianeti nei suoi segni, in che abito, atto o modo, per non vi fare una leggenda; che a tutto ho pensato; simile alle sette Virtù teologiche, che né l’una né l’altro sarà nel modo usato, e nemmeno le sette Arti liberali. Restami a far memoria, che faren poi sopra le finestre inginocchiate tre teste d’imperatori, sostenuta da due Vittorie: l’una sarà Cesare, l’altra Pompeo suo avversario, l’altro Ottaviano, che si gode le fatiche e le grandezze di tutti. Ora se questa mia invenzione vi satisfarà, mi sarà grato, promettendovi che ancora non vi piacendo, se di nuovo arò affaticarmi, farollo più che volentieri. Ma vado esaminando, che tante cose di tante sorte, tanto varie, se le saranno condotte bene, e’ non vi dia noia né il tempo né la spesa. Credo, anzi sono resoluto, che farete la vista di casa vostra non solo superiore a Cortona, ma a tutti e vescovadi di Toscana. Intanto voi vi goderete queste mie fatiche, e io attenderò a fare e finire queste mie faccende e opere; che vi prometto, che oltre che ho bisogno di riposo al cervello, il quale è infermo per tante mie strasordinarie fatiche, che ancora ch’io stia in riposo in Arezzo qualche mese, me ne sentirò un pezzo. Ora io arò caro sentire l’animo vostro, acciò deliberando, si conduca al tempo che direte io possa provedere quegli aiuti che si converranno per satisfare la vostra dolce natura; alla quale per essere io inclinato a fargli ogni servizio, lo mostro con l’affetto dell’animo disegnando e scrivendo. Ora state sano e amatemi e raccomandatemi al mio gran Duca, e vi bascio le mani. Sarammi caro, non la mostrate fuori, perché oltre che faresti poco onore a me, per essere uno schizzo, ma danno a voi; che spesso innanzi a te chi vede fa fare e mette in opera le fatiche d’altri; e perché l’ho provato spesso, però ve lo ricordo. Di Roma alli... di ottobre 1553. ","Audin-Passigli 1832-1838, II, pp. 1446-1448 (ottobre 1553); Milanesi 1878-1885, VIII, pp. 307-310 (ottobre 1553); Frey 1923, pp. 373-379 (21 ottobre 1553).",VasariC
3,assente,GIORGIO VASARI IN FIRENZE A PIETRO ARETINO IN VENEZIA,"BRF, 2354, cc. 17-23v, copia di Giorgio Vasari il Giovane.","A Messer Pietro Aretino sopra l’invenzioni, fatte nell’entrata di Sua Maestà in Firenze. Ancor che stanco dall’avere già un mese strasordinariamente, per farmi onore, faticato e stato fino a cinque notti senza dormire, per aver finito a ora il mio lavoro, ecco, messer Pietro mio, che oggi che l’Imperatore è entrato in Firenze, io mi apparecchio stasera a contarvi le magnificenzie di questa gran città e l’ordine tenuto dall’illustrissimo nostro Duca, così gl’archi trionfali, in che luogo, di chi mano, e l’invenzioni onoratissime e belle e messe in atto dal Duca Alessandro, veramente degno d’esser principe non solo di questa città, che è la prima di tutte queste di Toscana, ma di tutta l’affannata, misera, inferma e tribolata Italia; perché solo questo gran Medico saneria le gravi infirmità sue. Ora veniamo all’ordine dell’apparato, e considerate la grandezza di questo principe invitto nel ricevere il suocero. Sua Maestà si fermò iersera ad alloggiare alla Certosa, luogo bellissimo, d’ornamenti ricco, fabbricato già nel 1300 da Niccola Acciaiuoli, siniscalco del re di Napoli, e fu accompagnato fin lì dal Duca nostro, il quale la sera tornato in Firenze per sollecitare in persona i maestri, che lavoravano, acciò la mattina a due ore di giorno fussi finito le statue e gl’archi d’ogni loro ornamento, e così nel suo ritorno la sera, visitò tutti, e facendo loro porgere quelli aiuti che era necessario, dando animo a tutti di riconoscere le eccellenti fatiche loro, a chi avessi fatto o facessi cosa degna di premio. E io ne posso far fede, perché la mattina a un’ora di dì, che Sua Eccellenza sur un ronzino andando a incontrare con tutta la sua corte Sua Maestà a Certosa e passando per tutti e luoghi, dove s’era fatto le statue e gl’archi e gl’ornamenti, i quali non erano ancora del tutto finiti, giugnendo a San Felice in piazza, dove io avevo fatto una facciata, alta 40 braccia, di legniame, con colonne, storie e altri varii ornamenti, come al suo luogo dirò, e vedendola del tutto finita, maravigliatosi e per la grandezza e celerità, oltre alla bontà di quell’opera, dimandando di me, li fu detto, ch’io ero mezzo morto dalle fatiche, e che ero in chiesa addormentato sur un fascio di frasche per la lassezza. Ridendo, mi fece chiamare subito; e così sonnacchioso, balordo, stracco e sbigottito, venendoli innanzi, presente tutta la corte, disse queste parole: “La tua opera, Giorgin mio, è per fin qui la maggiore, la più bella e meglio intesa e condotta più presto al fine che queste di questi altri maestri, cognoscendo a questo l’amore, che tu mi porti; e per questa obligazione non passerà molto, ch’el Duca Alessandro ti riconoscerà e di queste e dell’altre tue fatiche. E ora, che è tempo che tu stia desto, e’ tu dormi?” E presomi con una mano nella testa, accostatola a sé, mi diede un bascio nella fronte. Si partì, mi sentii tutto commuovere e gli spiriti, che per il sonno erano abbandonati. Così la lassezza si fuggì dalle membra affaticate, come se io avessi avuto un mese di riposo. Questo atto di Alessandro non fu minore di liberalità, che si fussi quello di Alessandro, quando donò ad Apelle le città e i talenti e l’amata sua Cansaspe. Così visitato il resto e arrivato a Certosa, non partirono fino a 19 ore per dare più tempo a tutti gl’apparati; e così avviando a poco a poco le genti a cavallo, venivano verso Firenze. La porta di San Piero Gattolini, dove entrò Sua Maestà aveva rovinato l’antiporto dinanzi per magnificenza; e la porta della città aveva da ogni banda una colonna con il suo basamento, alta braccia 18, il quale in ogni quadratura del zoccolo aveva storie di mostri marini, che combattendo alle Colonne d’Ercole, non volevano lassare passare le navi imperiali all’isole del Perù. E attraversava la porta sopra l’arco, che fasciava le colonne, un breve grandissimo, drentovi lettere, alte due braccia l’una, con il motto di Sua Maestà: “Plus Ultra”. Nella facciata della torre sopra la porta era un epitaffio grandissimo, che le lettere si leggevano un terzo di miglio lontano, con ornamenti di legniami, finti di marmo. Sopra quello un’arme, alta braccia 10, di Sua Maestà: che una aquila posava i piedi sopra il detto epitaffio. Sotto lo reggeva per mensola una Bugia, che si mordeva la lingua, legata da certe fascie, che ornavano detto epitaffio. Drentovi erano scritte queste lettere: “Ingredere Urbem, Caesar, Maiestati Tuae Devotissimam, Quae nunquam maiorem nec meliorem Principem vidit”. Per esser l’opra di mia mano, non dirò altro. Drento alla porta erano gradi rilevati da terra, e parato di spalliere le mura e i gradi, dove sedevano tutti i più vecchi cittadini e nobiltà di Firenze, vestiti alla civile, come costuma detta città ordinariamente, per offerirsi devoti et obbedienti all’Imperatore, quando col Duca, nell’entrar dentro, gli presentorno le chiavi della città; le quali furono accettate da Sua Maestà e rese loro. Incontrorono l’Imperatore al munistero del portico, fuori della città tutti i gentilomini più ricchi e onorati, che avevano magistrato: come i Consiglieri, la Ruota et i Quarantotto, i Capitani di Parte, gl’Otto di Balia e finalmente tutti gl’offiziali, vestiti di roboni, di velluti, rasi e damaschi, ogniuno secondo il potere e voler suo; così i parenti stretti e servitori di Sua Eccellenza. Entrò Sua Maestà e aveva innanzi tutta la sua corte con i paggi, vestiti di ricchissima livrea. Era appresso di lui il Duca d’Alba et il principe di Benevento, che mettevono in mezzo il nostro Duca; et erali portato la spada innanzi da... Sua Maestà vestito semplicemente, fu[ incontrato] alla porta da 50 giovani de’ più nobili, vestiti tutti di teletta pavonazza, pieni di punte d’oro: che parte gli andavano alla staffa, e parte portavano il baldacchino di panno d’oro sopra Sua Maestà. Partitosi dalla porta, venne per la strada, che passa dalle Convertite e va al canto alla Cuculia, la quale era piena di popoli in terra e alle finestre di donne e putti, che rasserenavano quella strada. Al canto proprio vi era in sul mezzo delle due croce della strada una statua grande, di nove braccia alta, che movendo il passo e ridendo in verso Sua Maestà, faceva segno di reverenzia; e nel basamento queste lettere: “Hilaritas Augusta”. Questa figura era ben fatta e fu lodata assai. Il suo maestro fu fra’ Gio: agnolo de’ Servi. Era tutta dorata. Nell’altro mezzo della crociera, che volta a San Felice in piazza, era un arco trionfale a traverso, doppio, lavorato da tutta due le bande e sotto diligentemente, con quattro colonne scanalate, per ogni banda dua, che facevano ornamento all’arco del mezzo. L’altre facevano accompagniamento e fine. E tutte le cantonate avevano i zoccoli e basamento con risalti e sfondati, drentovi i fucili, le pietre focaie, i bronconi accesi e le colonne d’Ercole, tutte imprese di Sua Maestà, accompagnate con festoni e putti et altri varii ornamenti. Fra l’una colonna e l’altra erano dua tabernacoli per banda, divisi dalla cimasa, che moveva il sesto del mezzo tondo. In uno di questi era una Pietà Augusta, fatta con molti putti attorno, che la spogliavano delle vesti; con queste parole sopra[Ob cultum Dei opt. Max et bemeficentiam in cunctos mortales”]. L’altra era una Fortezza Augusta con spoglie attorno e queste parole sopra: “Saepe omnes mortales, saepius te ipsum superasti”. L’altre due, l’una era la Fede Cristiana con cose sacerdotali attorno e queste parole: “Ob Cristi nomen ad alterum terrarum orbem propagatum”. Sopra questa era una Dovizia con un corno, pien di corone, versandole in terra, del quale n’era uscita una, ch’era quella di Ferdinando, suo fratello l’altra era fuori della bocca del corno, per averla Sua Maestà pure allora restituita al re di Tunisi. Un’altra per uscir fuori appariva mezza, mostrando, che di Toscana doveva essere investito re il Duca Alessandro; e queste lettere sopra: “Divitia[s] et alii, tu provincia[s] et regna largiris”. Sotto all’arco erano dua storie per ogni faccia: una a man ritta era la coronazione di Ferdinando, re de’ Romani, con queste lettere di sopra: “Carolus Augustus Ferdinandum fratrem Cesarem salutat”. L’altra era la fuga de’ Turchi a Vienna, con queste parole di sopra: “Carolus Augustus [Turcas] a Noricis et Pannoniis iterum fugat”. Sotto l’arco era uno spartimento sfondato, bellissimo, con varie cornici e figure; e negl’angoli fra le colonne e l’arco erano nella faccia due Vittorie per banda. Nella facciata dell’arco dreto a questa erano tutti quadri, che rispondevano a que’ dinanzi: in cambio delle quattro Virtù un numero di prigioni Affricani, sciolti dalle man de Turchi, et altri prigioni Turchi, legati fra un monte di trofei da guerra. L’architrave, fregio e cornicione come le colonne era di componimento corinto, intagliato di legname tutto superbamente. Sopra del cornicione erano per fine in sul diritto delle colonne tutte spoglie; e sopra l’arco un epitaffio grandissimo, pien di lettere; e sopra esso per ultima fine l’arme dello Imperatore con l’aquila e una rama di lauro per il trionfo e una di uliva per la pace. E queste erano le parole dell’epitaffio: “ Imperatori Caesari Carolo Augusto felicissimo [ob cives civitati, et civitatem civibus restitutam,] Margaritamque filiam Duci Alessandro Coniugem·Datam Quod Faustum Felixque Sit Florentia Memor Semper Laeta Dicavit”. Tutto questo lavoro d’architettura e legname fu ordine e manifattura di Baccio d’Agnolo e Giuliano, suo figliuolo, il quale pareva nato lì; tanto era ben fatto con infinita diligenzia era contrafatto di marmo e tocco d’oro in alcune parti. E le pitture e storie furono di mano di Ridolfo del Grillandaio, uomo pratico, e così di Michele, suo discepolo, assai valente. Nel partirsi da questo arco Sua Maestà, voltando verso la piazza di Santo Spirito per ire a San Felice in piazza si vedeva dirimpetto la facciata, fatta a San Felice in piazza di mia mano, la quale per esser messa un poco sbieca, veniva in capo dell’angolo della strada, volta in faccia di via Maggio, acciò servissi a tutte due le strade per ornamento. Faceva la vista sua molto magnifica e superba. Questa opera aveva un basamento, alto 4 braccia da terra, con ordine di zoccoloni dorici, che dua reggevano dua colonne, alte 13 braccia l’una; che le due del mezzo mettevano in mezzo una storia grande, della medesima altezza e larga nove, drentovi Sua Maestà, che caccia Barbarossa di Tunisi: dove sono assai cavalli, maggiori del vivo, finti morti, in terra, et altri combattendo; e i Turchi nella fuga loro volgendosi, con le zagaglie combattevano. In aria erano la Giustizia e la Fede con le spade nude, che combattono per la religione Cristiana. Sopra in nel fregio son queste lettere: “Carolo Augusto Domitori Africae” Questa storia era messa in mezzo da due altre minori d’altezza: in una è una Vittoria, che di scultura mette in marmo per la eternità la presa della Goletta. L’altra è una Vittoria simile, che di pittura disegna l’Asia per andare a combatterla. Sopra dal cornicione con mensole intagliate cammina l’architrave e fregio, risaltando sopra la storia di mezzo; che un gran frontispizio facendoli corona, gli dava una grazia maravigliosa. E sopra questo seguiva un altro ordine di storie: che nel mezzo era l’incoronazione del re di Tunisi, che Sua Maestà gli restituiva il regnio; nella quale erano infiniti Affricani, che rendano grazie per il loro re a Sua Maestà. Mettevano in mezzo questa storia a dirittura delle Vittorie dua tondi, ne’ quali per ciascuno era due femmine, che sostenevano uno epitaffio: era sopra la Vittoria, che sculpiva in un tondo, la Felicità e la Fortuna, che avevano questo motto: “Turcis e Afris victis”. L’altre sopra quella, che dipigneva nell’altro tondo, era l’Occasione e la Liberalità; con queste parole: “Regno Muleasse Restituto”. Sopra questo era un ordine d’un’ultima cornice intagliata, retta da pilastri: che risaltando sopra la storia di mezzo della incoronazione del re di Tunisi, un quarto tondo, faceva con la Pace e la Eternità fine a detta facciata. Erano seminate infinite spoglie, di rilievo per i risalti di quest’opera, in fine e sotto il basamento un numero di putti, che portavano barelle all’antica, carche di trofei, altri carchi di rostri e di remi rotti, di maglie di ferri da forzati e freccie, archi, turcassi e turbanti, che facevano varia e nuova ricchezza a quell’opera, alta in tutto braccia 30. La quale né delle figure, né del componimento, né di cosa ch’io abbia ragionato fo menzione della tristezza o bontà loro, per esser di mia mano il tutto; et oltre che, si come è vanità il lodarsi, così è pazzia il biasimarsi, passerò innanzi, dicendo solo, che l’opera fu lavorata da Antonio Particini, raro maestro di legniame, che sì per la macchina dell’altezza come per sostenersi in sulle trave e in su canapi merita somma lode, ancora che tutto dependessi da me. Quest’opra fu finita del tutto, che all’altre mancò qualcosa. Era in sul canto di via Maggio fatto di rilievo una figura del grande Ercole, segnio e suggello antico della città di Firenze, il quale ammazzava l’idra, serpente di sette teste: che per averlo fatto il Tribolo di sua mano, era una bellissima figura; e questa fu lodata assai. E nel basamento, che lo solleva in alto, erano queste lettere: “Sicut Hercules labore et aerumnis monstra edomuit, ita Cesar virtute et clementia hostibus victis seu placatis pacem orbi terrarum et quietem restituit”. Seguitò Sua Maestà, quando fermatosi alla facciata e all’Ercole, per la strada di via Maggio, quale per esser strada bellissima, erano su per le finistre e per i muricciuoli tutte le più nobili e belle donne di Firenze. Così arrivato al ponte Santa Trinita, vi era un colosso grande a ghiacere, che accennava con un braccio a quattro altri colossi, che due erano sulle prime sponde d’Arno di qua dal ponte e due di là dal ponte. Questo volto con la testa a Sua Maestà, tenendo in mano un remo e con l’altro braccio posava sopra un leone, avendo un fregio di uomini, che conducevono foderi per il fiume, così barche piccole di frumento e pescatori, questo era il fiume d’Arno; e aveva sotto nel basamento queste lettere: “Arnus Florentiam interluens, Venere ab ultimis terris fratres isti amplissimi, mihi pro gloria Caesaris gratulatum, ut iunctis una meis exiguis sed perennibus aquis ad Jordanem properemus”. Questa statua stava con gran prontezza, massime la testa, che pareva vivissima. Fu di mano di fra Giovannagnolo de’ Servi. I primi colossi erano figurati, uno per il Reno, quale avendolo fatto a ghiacere, ghiacciato, molle e pauroso, aveva nel basamento queste lettere: “Renus ex Germania”. L’altro era similmente a ghiacere, con una spoglia di quel serpente che fu portato a Roma, e un remo in mano, con qualche lucertola a torno d’acqua. Questo era il fiume Bagrada. Sotto il basamento v’erano queste lettere: “Bagradas ex Affrica”. Questi duoi fiumi furono di mano del Tribolo et erano di somma bellezza, lavorati con molta diligenzia. Gl’altri due nelle coscie di là dal ponte, uno era il Danubio, a ghiacere, panciuto e grasso, con il remo in mano, bagnato il capo e la barba; con queste lettere nel basamento: “Danubius ex Pannonia”. L’altro era il fiume Ibero, simile a questo a diacere, con un remo e vaso sotto, grandissimo, che versava acqua; e nel basamento queste lettere: “Iberus ex Hispania”. Questi furono di mano di Raffaello Montelupo, fatti con tanta prestezza e di tanta bontà, che superorno tutte l’altre statue; e erano tutti messi d’oro, che facevano una ricchissima vista. Quando Sua Maestà vedde il fiume d’Arno e l’ornamento di questo ponte e il palazzo degli Spini con la piazza di Santa Trinita, stupì dicendo i sua occhi non aver visto mai il più bello incontro di quello. Così trovò in su la piazza di Santa Trinita un basamento, suvi un gran cavallo di rilievo, e Sua Maestà sopra, armato, tutto messo d’oro, cosa ricca e bella di mano del Tribolo; e aveva un basamento di man del Tasso, intagliato, con queste parole drento: “Imperatori Cesari Carolo Augusto gloriosissimo post devictos hostes Italiae, pace restituta et salutato Cesare Ferdinando Fratre expulsis iterum Turcis Affricaque perdomita Alexander Medices Dux Florentie Primus dedicavit”. Così seguitando Sua Maestà la strada, trovò al canto degli Strozzi una Vittoria grande, di relievo, di braccia 6, la quale porgeva a Sua Maestà una corona di lauro; e nel basamento aveva queste lettere grandi: “Victoria Augusta”. Se questa statua per il mancamento de’ maestri avessi avuto uno che fussi stato più eccellente, arebbe paragonato l’altre, di che s’è ragionato; pure non era del tutto cattiva. L’autore fu un Cesare scultore, qual non ebbe per la prima vittoria molta invidia. Mentre che cavalcava Sua Maestà per la strada de’ Tornabuoni, pervenne al canto de’ Carnesecchi, dove nel suo ricontro avevon fatto un colosso, strasordinariamente grande. Questo era figurato per Iasone, che avendo tolto il vello dell’oro a Colchi, lo presentava così armato e con la spada fuori a Sua Maestà; e nel basamento aveva queste lettere: “Iason·Argonautarum·Dux·advecto e Colchis·aureo·vellere· adventui·tuo·gratulatur”. Questo fu di mano di fra Gio: agnolo de Servi, quale ancora che stessi bene, [non] era pari né alla Ilarità già fatta né al fiume d’Arno. Pervenne finalmente Sua Maestà in sulla piazza di San Giovanni e alla porta di Santa Maria del Fiore, sopra la porta della quale era un grandissimo pitaffio con le tre Virtù Teologiche; e drento queste lettere: “Dijs Te Minore Quod Geris Imperas”. Questo per esser di mia mano, taccio che cosa fussi. Così smontato, gli fu tolto dalla gioventù la chinea e il baldacchino, e intrato in chiesa, quale era adorna di panni e di lumi: che tutte le cornici intorno intorno alla chiesa e quelle intorno alla cupola erano piene di lumi; oltre che era alla cupola fatto in otto faccie drento più ordini di drappelloni, che andavano di grado in grado su alto, che facevano una mostra mirabile. Così fatto Sua Maestà riverenzia al Sacramento, uscito di chiesa, che il popolo si affogava dalla calca, rimontato a cavallo e così pervenuto sul canto della via de’ Martelli, vide due grandissime figure in su dua basamenti, a ciascuna il suo: una teneva in mano la spada, le bilancie e il libro, l’altra la serpe e lo specchio; e l’altra mano alzavano all’aria, tenendo con esse una palla d’un mondo, col mare, la terra, isole, porti e città, fatta con giudizio e misura. Questa palla aveva sopra una aquila, la quale aveva sopra un motto, che rispondeva da dua parti: verso la piazza di San Giovanni diceva: “Ego Omnes Alites”. L’altro verso la piazza di San Marco diceva: “Cesar Omnes Mortales”. Queste figure erano, una la Prudenzia, l’altra la Iustizia, che avevano sotto queste lettere: “Prudentia Paravimus”; l’altra: “Iustitia Retinemus”. Questa opera fu di mano di Francesco da San Gallo, l’invenzione e il modo fu bellissimo, se le figure fussino state un poco meglio. Così condotto Sua Maestà in sul canto de’ Medici, vi era di mano del Tribolo una femmina, tutta d’argento, di rilievo, la quale era di grandezza di braccia 8. Questa abbruciando arme, spoglie, rostri e arnesi da guerra infiniti e porgendo una rama d’oliva a Sua Maestà, aveva nel basamento queste lettere: “Fiat Pax In Virtute Tua”. Il palazzo de’ Medici drento, l’andito, il cortile, le scale, era tutto tutto parato, dorato le colonne, le cornici e tutte le porte; e nelle volte erano fatti bellissimi spartimenti e tutti varii di foglie d’ellera, con vani, tutti pieni dell’imprese dell’Imperatore, lavorate di rilievo, con fregi di tante sorte, che pareva l’abitazione e il paradiso de gli dei silvestri. L’andito era riccamente spartito delle medesime foglie, fregi, imprese e arme di Sua Maestà; et eravi un tondo sopra l’arco del mezzo, drentovi queste lettere: “Ave Magne Hospes Auguste”. La fontana di marmo del cortile buttò acqua sempre e le stanze del palazzo erano, lo appartamento di sopra e quel di sotto che risponde sul cortile verso San Lorenzo, parate tutte di panni d’oro, l’altre stanze del palazzo di velluti cremisi e pavonazzi, rasi e damaschi. Tutte le stanze, così quelle da basso come le seconde al primo piano, le terze di sopra, erano parate di varii arazzi, bellissimi, nuovi, che non si poteva vedere né più ricca né magnifica cosa: di maniera che Sua Maestà ebbe a dire ammirato, che era una sola Firenze. Conosco certamente essere stato lungo in questa entrata; ma il desiderio, ch’io ho di satisfarle, e l’avermi voi avvisato, che quando Sua Maestà veniva, ve ne dessi avviso particulare, m’ha fatto esser sì lungo in questa storia. Ma perché le cose grandi porton seco ogni cosa simile a sé, non vi maravigliate se troppa gran lettera e piena per questa volta vi mando, dicendovi, che questi signori, la corte, i forestieri, i cittadini e il popolo di questa città è restata tanto ammirata della grandezza e animo del Duca, che ogniuno confessa che gl’è degno di maggiore dominio di questa. Restami a dirvi, che questa sera nel partirmi di palazzo mi disse: “Se scrivi all’Aretino, digli, che parteciperà di queste grandezze e salutalo per mia parte”; e tanto fò. A me poi disse, che oltra quello che aveva ordinato, ch’io avessi per le mie fatiche, avendo finito tutte l’opere mie, né esser rimasta imperfetta cosa ch’io avessi presa, essendo restate imperfette molte di quelle degl’altri pittori e scultori, tutto quel manco che restavono avere, si dessi sopra più a me; che tanto aveva commesso a quei quattro che avevon cura di questi ornamenti, che per pregio, merito e onore mi si dessino, acciò in questo trionfo fussino tributari; alle mie sollecite fatiche quelle che la tardità di coloro non aveva saputo guadagnare: che stimo passerà 300 scudi. Intanto io attenderò a restaurarmi dalla stracchezza, che mi tien rotto la persona; e al solito mio, degl’altri successi sarete da me giornalmente avvisato. Salutate il Sansovino e Tiziano, e resto alli vostri comandi. Di Firenze alli... di... MDI [sic]. ","Bottari-Ticozzi 1822-1825, III, pp. 39-56 (maggio 1536); Audin-Passigli 1832-1838, II, pp. 1430-1434 (maggio 1536); Milanesi 1878-1885, VIII, pp. 254-260 (30 aprile 1536); Frey 1923, pp. 52-62 (28? aprile 1536).",VasariC
201,28 10  1553,GIORGIO VASARI IN ROMA A BERNARDETTO MINERBETTI IN FIRENZE,"BRF, 2354, c. 33v, copia di Giorgio Vasari il Giovane.","Al Reverendissimo Minerbetti, Vescovo d’Arezzo. Disse il mio raro e divinissimo Vecchio, che coloro che cominciano a essere asini de’ principi a buon ora se gli prepara la soma per sino doppo la morte. L’avervi, Monsignor mio, trattenuto di mese in mese con questa mia partita è causato da quest’aria e paese e l’esser io, come sapete, troppo servente; che per interesso dell’amico e per le altrui comodità io depongo quello che importa lo stato, l’utile e l’onor mio. Ma perché questo mio testamento di Roma, parendomi esser tanto obligato ai sassi di questo luogo, mi fa ch’io vorrei partirmi con manco riprensione e rimordimento di conscienzia ch’io potessi mai, avvenga che non son prete, né ho gonnella tale, che sendomi detto ingrato, lo possa ricoprire. E ciò sia detto con pace di quegli che non hanno questo titolo sopra la casa loro. Del venir mio tenetelo più certo che l’andare in coro. Per non perder tempo, a me basta avere già ordinato nell’animo mio di volere servire me e poi satisfare alla consorte tutto quel tempo che gl’ha rubato il servire io gl’asini, vestiti di seta. Né pensate, ch’io creda d’aver a far altro che dipignere continuamente; le quali figure, così come per l’addietro hanno accomodato il mio parentado, serviranno adesso a guadagnarsi quattro baiocchi, che fan bisogno l’anno e il mese per vivere. Io non voglio più canzone, né laude, né inni alle mie virtù che, merciè loro e dell’ambizione, mi hanno mal condotto il cervello; il quale perché ha bisogno di riposo, da parte sua vi prego come mio pastore, che guidate e reggete gli smarriti greggi vostri. Sendo io di quegli uno, pregherete nelle sante orazioni vostre il Signore, che salvo e presto mi conduca alla patria; che sendovi vicino, potrò visitar lei e il camerino, riposo forse di questa mia intrigata fantasia. Ora io son vostro e di monsignore di Cortona, al quale mi raccomanderete infinitamente. Sabato mandai a messer Sforza il disegno della sua facciata; e non vi essendo il Botti l’arà inviato alla corte, avendolo io indiritto a lui. La loggia cammina a furia, e io sollecito, perché mi struggo per levarmi dinanzi alla ingratitudine; che per essere io muro vecchio, stracco e consumato dal tempo, la sua edera mi rovinerebbe tosto. State sano e amatemi al solito. Di Roma 26 d’ottobre MDLIII. ","Audin-Passigli 1832-1838, II, pp. 1441-1442; Milanesi 1878-1885, VIII, pp. 310-311; Frey 1923, pp. 379-380.",VasariC
16,15 03  1536,GIORGIO VASARI IN FIRENZE A RAFFAELLO DAL BORGO IN SAN SEPOLCRO,"BRF, 2354, cc. 15-16, copia di Giorgio Vasari il Giovane.","A Raffaello dal Borgo a San Sepolcro pittore, sopra l’arco di San Felice in piazza e bandiera del Castello. Mentre ch’io finivo la terza storia di Cesare, ch’el Duca Alessandro mi faceva dipignere nel suo palazzo, è venuto da Napoli ordine da Sua Eccellenza, che l’Imperatore passa per Firenze; e così ha ordinato, che Luigi Guicciardini, Giovanni Corsi, Palla Rucellai e Alessandro Corsini sieno sopra gl’ornamenti, apparato e trionfo per onorare Sua Maestà e far più bella questa magnifica città. Ha scritto ancora a questi signori, che si servino di me e di quello ch’io ho saputo. Non ho mancato servire di disegni e d’invenzione, ancora che ogniuno di questi quattro è dottissimo da per sé; e tutti insieme faranno, come penso vedrete, cose rarissime e belle. Io ho avuto a sollecitare di finire la storia, perché la camera è ordinata per alloggiare Sua Maestà; e per quella storia che manca, vi si è messo il cartone, così disegnato, per finirla poi, quando sarà partito. Ora per farvi noto l’util vostro e il bisogno mio, mi sarà grato che, alla ricevuta di questa, la quale vi mando per il cavallaro di Sua Eccellenza, voi vi transferiate sin qui senza cercare di stivali, di spada, di sproni o di cappello, acciò non perdiate tempo, che quando ci sarà più agio, lo farete. Questo nasce, che trovandomi occupato in nella sala del palagio del Podestà di Firenze intorno a una bandiera di drappo, drentovi tutte l’arme et imprese di Sua Maestà, alta braccia 15 in aste e 35 lunga, et attorno per dipignerla e metterla d’oro sono 60 uomini de’ migliori di Firenze, la quale deve servire per il castello del Duca in sul maschio. Avendola quasi in fine, sono stato forzato da questi signori della festa a promettergli di fare una facciata a San Felice in piazza, piena di colonne e archi, frontespizii, risalti e ornamenti: che sarà cosa superba, avendo a ire braccia 31 in aria, con storie e figure grandissime. Questi maestri a chi l’avevo destinata, non l’hanno voluta, sbigottiti dalla grandezza dell’opera e dalla brevità del tempo; et avendola disegnata, Luigi Guicciardini e gl’altri me l’hanno appiccata a dosso. Ho bisogno dunque in questa furia di soccorso. Io non vi avrei dato certamente questo impaccio, se questi maestri, che dubitano non mi facci onore delle fatiche loro, m’hanno (pensando, ch’io nol sappi,) congiuratomi contra, credendo, ch’el cavallo d’Arezzo abbia a farsi bello della pelle del leone di Firenze. Ora, e come amico amorevole, e come vicino bisognoso, vi chiamo in aiuto, che so non mancherete: ché vo mostrar loro, ancor ch’io non abbia barba e sia piccolo di persona e giovanetto d’età, che so e posso servire il mio signore senza l’aiuto loro, e possa poi, quando verranno a richiedermi di lavorarci, dire: “È si può far senza gl’aiuti vostri. ” Caro, dolce e da ben Raffaello, non mancate al vostro Giorgio, e perché fareste una crudeltà all’amicizia nostra, che sarebbe uno strangolare la mia fama per mano di don Micheletto. In questo mezzo, che voi verrete, io farò i disegni delle storie, le quali, per inanimirvi e darvi arra, che avrete a mettere in opera cosa che vi piacerà. Disegnerò per una storia di mezzo, alta braccia 13 e larga nove, una zuffa di cavalli fra Turchi e nostrali, i quali spinti da’ Cristiani fuori delle porte di Tunisi, son cacciati, combattendo: dove sarà una strage di morti, di feriti e di combattenti a piè e a cavallo. In aria farò, per dar soccorso loro, due femmine grande, cioè la Iustizia e la Fede, armate, che, volando, combattino e mettino in fuga i Turchi. Troverete ancora disegnate due Vittorie, che vanno di 7 braccia l’una: una della Scoltura, che mette in marmo la storia della goletta in Affrica, e la Pittura, che disegna l’impresa d’Asia. Farò ancora la storia della coronazione del re di Tunisi e molti altri vani, dove vanno altre fantasie di Vittorie, trofei, spoglie e mille altri ornamenti. Ma non indugiate molto, che se’l furore mi assalta, ho concetto tanto sdegno contro questi miei congiurati, che s’io avessi tante mane, quanto io mi sento disposto nelle forze e nella volontà, credo che farei da me tutta questa festa. Intanto io farò finire l’arco della porta a San Pier Gattolini; che ci va dua colonne, di braccia 16 l’una, con un “Plus Ultra”; e ne’ basamenti storie di mostri marini; con uno epigramma nella porta, tanto grande, che le lettere d’esso saranno due braccia l’una. Fovvi una Bugia, figura grande, legata, che si morde la lingua; come spero che venendo, e costoro vedendo finito il mio lavoro alla venuta di Sua Maestà, si morderanno le mani, e noi trionferemo di loro, avendo mostro, che uno, che è il più debole di questo stato di forze, di anni e di virtù, è stato per l’integrità dell’animo suo pari e vincitore. Ora venite allegramente, che io vi aspetto con ansia grandissima. Di Firenze a dì 15 di marzo. ","Bottari-Ticozzi 1822-1825, III, pp. 35-39 (5 marzo); Audin-Passigli 1832-1838, II, pp. 1429-1430 (15 marzo 1536); Milanesi 1878-1885, VIII, pp. 252-253 (15 marzo 1536); Frey 1923, pp. 49-52 (post 29 marzo 1536).",VasariC
450,1 01  1563,GIORGIO VASARI IN FIRENZE A COSIMO DE’ MEDICI IN PISA,"BRF, 2354, cc. 79v-82v, copia di Giorgio Vasari nipote.","Allo Illustrissimo e Eccellentissimo Signore Duca Cosimo in risposta d’una lettera della sala grande e per difensione d’una lettera, scritta al detto Signore da Francesco di Ser Iacopo contro a messer Giorgio, la quale il Duca gli mandò. Quanto io abbi sempre conosciuto la Sua amorevolezza, Dio lo sa lui, avendomi sempre fatto mille favori e grazie; ma ora me n’ha mostro manifesti segni Vostra Eccellenza nello avermi mandato la lettera, che Francesco di ser Iacopo gli scrive sopra l’alzatura e scritte, che Vostra Eccellenza ha visto sopra il palco della sala grande. Conosco invero l’amor grande e infinito, che Quella mi porta, acciò ch’io possa, s’io errassi, correggermi e, se io servo con fede, anche acquisti maggior animo. Che di tutto fo capitale grandissimo e ne resto in obligo a Quella particulare, ringraziando Dio del tutto; e senza pigliarne punto collora o dispiacere con umiltà gli rispondo. Certo, che Francesco, quale ho sempre riverito come padre, obbedito et osservato come maggiore, ha mille torti contra di me a dire, che io mi sia di questa opera guardato da lui; anzi non ho fatto passo, come sa Tanai e lui stesso, se vuol dire il vero, che mi sono consigliato sempre seco, anzi l’ho spinto io a parlare a’ maestri di legname, che gli conforti a porre il pregio ragionevole. Ho fatto a tutti loro un modano grande, come il cartone grande, che portai costì a vedere a Vostra Eccellenza, e dato loro a ciascuno da per sé le misure e modani medesimi, che gli hanno fatti grandi nelle case loro sul muro, oltre a una specificata instruzione di mia mano, a ogn uno la sua, come mostrai a Vostra Eccellenza copiata a parola per parola, che l’hanno ancora in mano, come si può vedere. Et è durata questa pratica un mese e mezzo, né so quel che si voglia dire, che sieno stati fatti far con fretta e sollecitudine terribile, poi che hanno avuto tanto tempo a considerarla, e poi s’appongano col dare il pregio della metà della spesa; di più maravigliandomi, che sia intervenuto questo a persone valenti e consumate nel mestiero, come son loro, che non dovrebbono, almeno per suo onore, dire di voler fare uno campione o un quadro per uno, per vedere di tritare la spesa con allungarci l’opera. Ma se Francesco ha tanta carità verso Vostra Eccellenza e collora contro di me, che non l’offesi mai, anzi ho cerco sempre fare le mie cose giuste e onorate, facci che questi suoi legniaiuoli che mette innanzi, questi, dico, che hanno dato le scritte, faccino questo palco con le medesime convenzioni, che fa maestro Batista Botticelli; ancora che per il medesimo non sarebbe onesto, che un faccia il pregio per un altro, ma per minor pregio che non fa lui, e si donerà a maestro Batista qualcosa per il benefizio che ci ha fatto, sendosi offerto a fare il tutto per la metà, che non facievano gl’altri, e volentieri lo lasserà loro, e vedrà allora Francesco s’io sono interessato seco, che non ho altro interesso, se non ch’io amo, favorisco e aiuto volentieri chi sa e gl’uomini valenti; e non gl’invidio né gli fo le sette contro, come mi pare avere visto in nove anni ch’io La servo, che si diletta di far lui. E di nuovo dico a Vostra Eccellenza, e Ella lo noti, che io non ho interesso né fo a mezzo né a parte con nessuno, come proverò a Vostra Eccellenza, che fa lui; e basta, e se io non avessi visto il maestro Batista, i palchi di palazzo del papa in Roma e del cardinale Montepulciano, che pure gli ha visti Vostra Eccellenza, e questi che gli ha fatto qui a manco pregio la metà che il Tasso, il Crocino, Confetto e gl’altri, non parlerei niente, oltre che chi lavora, come fa maestro Batista, che conduce l’opere fidate e pulite, diligente e presto e con amore, si può chiamare valentomo, contrario alle cose che Francesco fa fare, che sono straginate e piene di difetti; che pure che si spenda poco, non gl’importa, non guardando alla stabilità, come quello che delle cose sottili e piene d’ingegnio e diligenzia non si diletta, né conoscie, per non esser suo mestiero, contentandosi d’ogni ciabatteria; come Ella vedrà in particulare a certi usci di noce, fatti fare a certi garzoni per le camere e finestre delle Vostre stanze, che sono più degne di lui che di questo palazzo. Ma gli perdono e gli ho compassione, perché non intende e non ha gusto, e pare a lui d’aver fatto ogni cosa, quando egli ha trattato di fare la provisione di dugento legni e di dieci braccia di sassi e di mettere ogni cosa all’incanto: questa è cosa che la saprebbe fare ogniuno; ma l’importanza è di trovare il modo di chi vi conduca quest’opera eccellentemente e non una ciabatteria secondo lo stil suo. Ma sì bene avrebbe a cercare, che si spenda per Vostra Eccellenza la lira per una lira e cercare di dare comodità a’ begl’ingegni di fare che piglino animo, acciò che l’arti fiorischino ne’ tempi Suoi, come lo fecero ne’ tempi de Suoi antenati, e non tagliargli le guide. Non so poi, dove e’ si trovi ch’io abbi ghiribizzi? Che non ebbi mai se non quelli che Vostra Eccellenza Illustrissima ha visto, che io gli ho messo innanzi, i quali e per grazia di Vostra Eccellenza e di Dio gl’ho tutti condotti a fine, e dove ho disegnato uno, ho messo in opra due. Posso ben dolermi della fortuna, che s’io avessi avuto un proveditore che si fussi dilettato dell’arte, avessi amato le virtù; e se avessi spinte quest’opere innanzi, sarebbe oggi finito il palazzo, e ripieno tutti i luoghi di Vostra Eccellenza di cose belle. Ma per amare io sempre la pace, ancora ch’io abbi saputo che sempre mi ha fatto secretamente contro, l’ho nondimeno osservato sempre, obbedito e contentato di quanti egli ha voluto; e lo sa Dio, e lo sa Vostra Eccellenza, che mai appresso di Quella ho fatto di lui non solo mal offizio, ma gne n’ho sempre lodato e, quanto ho potuto, favorito; e di nuovo lo farò, perché conosco che egli è traportato dalla passione e dal non esser suo mestieri il trattare di queste cose d’ingegno. Non posso fare di non mi ridere de’ maestri giovani dal Borgo, che egli mette innanzi. Come se egli non sapessi, ch’io conosco benissimo Berto e ‘l fratello, che appunto sarebbono secondo il gusto suo, perché lavorano con l’accetta; e non fa differenza el pover uomo da una sala come questa, di tanta importanza, con voler, per fare poca spesa, farla lavorare a maestri di contado. Ma dicendo lui e lodandogli, me ne rimetto, e se non fussi che sempre ho voluto bene a Vostra Eccellenza e l’ho servita, come La sa, e con affezione e con sincerità e con quel poco di sapere che mi ha dato Iddio. Ma so bene, che gl’è stato et è tutto pieno di fede e ardentissimo nel servirla, vivendo del mio, e non per fare incette d’uomini né con pensieri di arricchire per questa via. Non è già rimasto da lui e da gl’altri suoi aderenti di fare sì, che io m’abbi a disperare, perché mi monti la collora e abbandoni queste opere, perché io mi vi levassi dinanzi, andando a servire altri principi; anzi senpre mi hanno fatto più accendere la voglia nel servirla, sperando, che ‘l tempo e la verità faccino conoscere la bontà mia, che non vo dreto a tante cavillazioni e la invidia e malignità loro, ancora che mostrino tutto muoversi per affezione, che mostrano di portarvi, che Dio e Vostra Eccellenza perdoni loro. Mi maraviglio bene di lui, che dice che li tre maestri di legniame nelle scritte loro non han compreso il fregio delle mensole, che vanno fra le finestre, che sarà spesa grossa. Rispondo, che eglino l’ebbono nella mia instruzzione, e tanto peggio per loro; che se gl’hanno dato il pregio del palco a scudi 9141, molto più sarebbe montato, se ve l’avessin messo scudi 10000. Dove maestro Batista, che lo tassano, l’ha messo scudi 4894 e non passa; dove si conosce l’intera malignità. Imperò avendo io fatto il tutto per benefizio Suo e con sincerità, non sapendo andar dreto a tante chiacchiere, attenderò, piacendoli, a far finire l’opera e seguitare, acciò le invidie e le passioni d’altri non ce la guastino, pregando prima Dio, poi Vostra Eccellenza Illustrissima, che difenda questa mia poca virtù e difenda l’integrità dell’animo mio da queste calunnie, acciò che Iddio, che mi ha sempre guidato e Vostra Eccellenza difeso, mi conduca nel fine dell’opere sempre in grazia Sua, e se pure a Vostra Eccellenza piacerà ch’io lasci fare a loro e non me ne travagli più, farò quello che Le piacerà e lo farò volentieri, non già per amor suo, ma perché desidero il contento e la satisfazione di Vostra Eccellenza Illustrissima e se bene e modi di quest’uomo mi tagliano le braccia, non però resterò di servirla così bene con la pazienza, come io abbi fatto fin qui con l’opere e con l’operare, e me li raccomando in grazia. Di Firenze li... di... "," Audin-Passigli 1832-1838, II, p. 1470; Milanesi 1878-1885, VIII, pp. 371-374; Frey 1923, pp. 751-755.",VasariC
36,8 02  1540,GIORGIO VASARI IN ROMA A NICCOLÒ VESPUCCI IN FIRENZE,"BRF, 2354, cc. 2-3, copia di Giorgio Vasari il Giovane.","A Messer Niccolò Vespucci, Cavaliere di Rodi, sopra le Grazie, che fan Venere bella. Io non so con qual modo io debba ringraziarla, Signor Cavaliere mio, poi che per mezzo suo io son ritornato in quello stato, che già quattr'anni fa stavo, con tante comodità servito in casa Vostra Signoria, perché, ancora che Antonio mio padre, felice memoria, spendessi in me costì in Firenze il maggior numero de’ suoi guadagni e credessi, che send'io putto, dovessi avere il senno da uomo fatto, pensando forse che l’ingegnio mio dovessi considerare lo stato suo per il carico di tre puttine, tutte minore di me, e dua maschi, non avendo egli sustanzie da mantenerle, et anco se seguitava in vita, aveva da mia madre ogni nove mesi un figliuolo, era molto aggravato. Lo conobbi poi l’anno del 1527 d’agosto, che la crudeltà della peste ce lo tolse; et oltre che mi ero ridotto, come sapete, per non si potere abitare la città, ne’ boschi a fare de’ santi per le chiese di contado, piansi e conobbi lo stato mio dalle comodità che avevo, quando era vivo, alle incomodità, ch’io provai di poi quando e’ fu morto, fino ch’io son ritornato qui in Roma a servire il grande Ipolito de’ Medici, come già stando in casa vostra a Firenze putto, servivo e lui et il Duca Alessandro, suo fratello, e il reverendissimo Cardinale di Cortona, che per la puerizia e per l’amore, che domesticamente mi portavano, per mezzo vostro in quella età, mi favorivano et aiutavano sempre. E molto più qui ho trovato questo Signore volto a dare animo e aiuto non solo a me, che sono un’ombra, ma a chi s’ingegna, studiando, imparare ogni sorte di virtù. Quanto debb’io doppo il ringraziare Dio e voi, Signor mio onorato, che col spignermi qua e raccomandarmi a sì gran Cardinale, sarete cagione che casa mia povera, che oggi ha chiuso gl’occhi, gl’aprirà e con questo appoggio diverrà forse ricca! Prestimi pure Dio quella sanità continua e mi mantenga in grazia sua e di questo signore, come spero che, durandomi la voglia, non solamente spero recuperare il tempo passato, ma avanzare tanto i par miei nella professione, che le fatiche che avrete fatte per me, non saranno buttate indarno. Io non vi saprei contare la copia de’ favori, che mi son fatti, né le carezze infinite, conoscendo forse questa mia volontà di voler, s’io potrò, esser fra il numero di quelli che per le loro virtuosissime opere hanno avuto le pensioni, i piombi e gl’altri onorati premii da quest’arte. Certo, l’animo mio è tutto volto a ciò, conoscendo che presto passa il tempo; né ho nessuno che abbi a guadagnar tre dote per tre mie sorelle se non lo studio, che farò per condurmi a qualche fine utile e onorato. Ringraziovi ancora de’ conforti, che mi date nell’esser modesto, amorevole, benigno e costumato, non strano, fantastico e bestiale, come suole esser la scuola di tutti noi, conoscendo che il maggior ornamento che sia nella virtù è la cortesia d’un nobilissimo ingegnio. In questo mezzo io attenderò a colorire una tela per il Cardinale, mio signore, d’un cartone, che ho fatto grande, dove è Venere igniuda, a sedere et intorno le tre Grazie, che una inginocchiata, tien lo specchio, l’altra con una leggiadra maniera gli volgie intorno alle treccie una filza di perle e di coralli per farla più bella, l’altra mette in una conca di madreperla con un vaso di smeraldo acqua chiarissima, piena d’erbe odorifere per fargli un bagno. Evvi Cupido, che dorme sopra la veste di Venere, con l’arco e il turcasso e le saette appresso. Intorno vi sono amori, che spargon rose e fiori, empiendone il campo e il terreno, et un paese presso, dove sono sassi, che nelle rotture d’essi versano una moltitudine d’acqua. Sonvi le colombe e cigni, che beono; e fra il folto di certi rami e verzure sta nascosto un satiro che, contemplando la bellezza di Venere e delle Grazie, si struggie nella sua lussuria, facendo occhi pazzi, e tutto astratto et intento a quello effetto, che al cardinale gl’è piaciuto tanto quel satiro e a papa Clemente, che finita questa, voglion, ch’io faccia una tela maggiore assai, che sia d’una battaglia di satiri, baccanalia di fauni e altri selvaggi dei. Io, Signor mio, vorria poter volare. Tant’alto mi porta la volontà, che io ho, di servirlo, tanto più, che non sono dua mesi, che son qui e accomodato benissimo di stanze, letti, servitore. E di già mi ha vestito tutto di nuovo. Oltre che gli fo un servizio segnalato, ogni volta ch’io vo fuora a disegnare per Roma o anticaglie o pitture e portargnene per l’ultime frutte della tavola, sia o sera o mattina. I miei protettori sono monsignore Jovio, messere Claudio Tolomei e il Cesano, i quali per esser nobili e virtuosi, mi favoriscano, mi amano e ammaestrano da figliuolo. Vi ho scritto il tutto, acciò stiate di buon animo, ché oltre che ho bisogno di far utile a casa mia, non mi scorderò, da che sono allevato in casa sua e da lei, farle anco quell’onore che devo e che meritate; e vi ricordo che mai per tempo nessuno mi scorderò di lei. Che Cristo la preservi sana. Di Roma alli 8 di febbraio 1540. ","Bottari-Ticozzi 1822-1825, III, pp. 1-5 (8 febbraio 1540); Audin-Passigli 1832-1838, II, pp. 1421-1422 (8 febbraio 1540); Milanesi 1878-1885, VIII, pp. 233-235 (8 febbraio 1532); Frey 1923, pp. 1-6 (8 aprile? 1532).",VasariC
35,30 11  1539,GIORGIO VASARI IN ROMA A OTTAVIANO DE’ MEDICI IN FIRENZE,"BRF, 2354, cc. 58v-60v, copia di Giorgio Vasari il Giovane.","Al Magnifico Ottaviano de Medici sopra la resoluzione della pazzia. La salute di chi al mondo vive, consiste nella quiete e nel contentarsi e nel stimare niente le cose del mondo et assai quelle del cielo. E così la inquietudine consiste nel non dar mai posa né fine alle cose del dominare e del reggere, che è una sete che l’acqua, che si bee di tal tazza per spegnerla, te l’accende a ogni ora più, tal che sempre si sta in agonia d’animo con desiderio di potere; et incazzito dalla speranza, fà giardini nel cervello, che vi pianta verzure, che non fur mai nel Dioscoride stampate, né da lui mai immaginate o scritte. E questo nasce, che si riempie di grandezze il capo e’l cervello, e ‘l corpo, che mai si trova sieda, degna del suo culo. Quivi nasce, che la servitù, che gl’è intorno, strangolata dalla poca carità, dalle villanie, il più delle volte o il ferro o il veleno fa le vendette dell’insolenzia loro; e qui ogniuno, che beve a questa tazza, vuole le bertucce, le scimie, e’ babbuini, pappagalli e nani. Che altri nani, pappagalli, babbuini, scimie e bertuccie che loro? Atteso che il loro instabile cervello va rodendo con la fantasia il modo dello ampliarsi; e dove la voglia si mette accanto, non può comportare vicini. Onde compera case, orti, chiese; e tutto spiana, cercando di allargare il mondo, non li parendo tante quelle tre braccia di terra ch’el sotterrerà. Di sorte che quando veggo spegnere tanta calcina e fare quei viottoli lunghi e mettere in opera tanti legni e fare i granai di Faraone, dico fra me stesso: “Costoro debbono avere con Cristo fatto la scritta per un pezzo, da che vanno perpetuando in sì fatta maniera le cose loro”. E voltomi in là, guardo la Quiete, che alza il capo a ogni cosa e sprezza e si ride degli strafori, delle porte e dell’edifizio da seccare i fichi al sole; alza il capo allo insù e ghignia a uso d’asino, quando vuole ridere; e messosi i panni della gonnella in capo, volta le chiappe del culo al mondo e al cielo per le astrologie false e per le fisonomie vane e per le chiromanzie a rovescio, parendoli, che il pane, che si magnia, dovessi essere senza sospetto e di dovere essere sottoposto a correre la fortuna degl’uomini e avere a combattere nel campo della disperazione quella grandezza che è odiata da tutti quelli che hanno a dire di sì contra lor voglia e fare servitù con coloro, che vorrebbono vedergli più presto morti che vivi. E però beati a coloro, che pazzi al mondo vengano, perché almeno sono fuori di briga a un tratto, che non hanno gl’uomini piacere di vedergli o di fargli impazzar loro. Che mi pare, che chi milita sotto l’insegna dello onore meriti la palma come Santo Stefano, perché sono troppo orribili gli scherni, che la vergogna senza rispetto ti fa. Se un nobile di sangue è tanto plebeo di vita e di costumi, che sia additato per porco o per scimunito o per sgraziato; se di virtù illustre è tanto vile di nascita, che si vergogna fra’ grandi comparire e spesso sente rimproverare la viltà de sua antenati; se nobile e virtuoso, vi sarà la povertà e tante corna, che pare, ch’el diavolo abbi fatto il macello a casa sua e la beccheria; se sarà virtuoso, ben nato, e con tutti e costumi, tanta miseria e gagliofferia, che non trova via da potersi la fama e l’avarizia cavare; se prodigo e liberale, i debiti, gli scrocchi e la maledicenza s’ingegnano strangolarlo; se in quiete e pace ti riposi e con esercizio manuale ti eserciti, non stimando se non il proprio vivere e l’onestamente vestire, i balzelli ti piovano, e gl’accatti diluviano. Onde sei sforzato alla disperazione darti in preda; e bestemmiando il principe, t’accusano, ti tolgon la roba e la vita insieme e ti fan scherzi, che l’amore, al quale in vita hai portato tanta reverenza, ti fa quel merito che se li conviene. Tal che, come di sopra io dissi, la pazzia ha dal mondo e dal cielo privilegii tali, che vadia come vuole o faccia quel che li piace, che i vituperii, gl’onori li sono tutt’uno, perché non vede, non ode, non sente, non gusta e non tocca a lui smaltire, le male fatte si interpongono fra questo satrapo e l’altro, e così, fino che la vita lo intrattiene, vive; non cura freddo, non caldo, non sete, non fame; né li dà noia, se mostra più le coscie ch’el capo o vero altro più disonesto membro. Si muore: e il pitaffio scrive così il nome suo per le lingue delle genti, come in ne’ marmi scritti quelli che di loquenzia pieni, con tanti travagli hanno passato questa vita; e trovansi, quando e’ sono pazzi eccellenti, così costoro in su le cronache e in su libri come i Cesari e gl’altri semidei. Per tanto io mi risolvo, che quando la Signoria Vostra e gl’altri vostri di casa mi danno titolo di pazzo, che mi sia una corona altro che di lauro o di mirto, ma di purissimo oro, ancora ch’io conchiudo, che nella mia pazzia godo più e con manco affanni, che non fate voi con cotesti altri Aristotili salvatichi nella vostra sapienza. Perché avete tanto che pestare con le figure vive, che far non vogliono a modo vostro, più che io con le mie dipinte, che mettono la barba a posta mia e si spogliono e vestano a mio piacere, dormono e vegghiono, secondo che mi aggrada. Onde mi nasce un esercito fra mano, ammazzo ch’io voglio, senza mio pericolo, e fo vivere chi mi piace e fo le persone parziali in qual si voglia cosa, come sono gl’uomini naturali; e mi fanno onore, utile e grado senza fine. Intanto che io, che non ho invidia a cosa vostra nessuna, vi ringrazio del titolo, che mi date, parendomi, che altra lode maggior dar non si possa; e con questo bascio le mani alla Signoria Vostra. Di Roma li... di... ","Audin-Passigli 1832-1838, II, p. 1458 (s.d.); Milanesi 1878-1885, VIII, pp. 279-280 (1539); Frey 1923, pp. 97-99 (marzo-maggio 1539?).",VasariC
19,15 09  1536,GIORGIO VASARI IN FIRENZE A PIETRO ARETINO IN VENEZIA,"BRF, 2354, c. 51v, copia di Giorgio Vasari il Giovane.","A Messer Pietro Aretino. Messer Pietro Divinissimo. Stando fra il sì e ’l no, dibattendomi nel pensiero nella maniera che si dibatte la inquietudine umana nel nutrirsi di male e bene, pensavo meco medesimo, avendo avuto due mie e non udendo risposta, se gl’era bene il scrivervi più, considerando a più cose, come dire, che l’animo vostro fosse intrigato in qualche volume, o vero in altri negozii d’importanza passavi il tempo. Considerai che questo non potria essere più tosto uccellare alle parete di Cupido, come per qualche indizio più tosto [temei] che non fussi così. Credendo pure che così fussi e avendo ferma credenza che la stessi così, e conoscendo i cieli, ch’io ero in questo incredulo, per avere compassione alla molestia mia, mi mostrorno non molto lontano l’istessa verità. Vedendola afflitta nell’immagine del magnifico Ottaviano, come familiare li domandai, qual paese, dove e quanto era che venuta fossi, e per chi; mostrandomi una carta vostra, conoscendo la mano, restai in me, e quasi indovinandomi di qualche strano accidente, ne stavo disperato, avendo voi mandato un simil messo, e non come per l’addietro avere indiritto a me tale mandato. Nondimeno fu data la vostra supplica, e udendo che il bisogno vi aveva assalito, mosso ognuno a misericordia, fu ordinato, che il messo vostro fussi spedito e detto all’ottimo Ottaviano, che una somma di danari da quello che vi donerà questo per scritto di esso ve li pagassi. E a me fu donato la lettera, con commissione, che per parte di Sua Eccellenza Illustrissima vi rispondessi; e udendo l’animo di chi ha commesso e avendo inteso voi, tornato nel loco, dove io formo, cercando sempre per via di linee, moltitudine e copiosità di cose diverse, che la natura strattissima creando e germinando opera, cercando io con tale atto immitarla, preso la penna, fissato gl’occhi alla carta, e intintola nello inchiostro, cominciai così: ""Sopporterà il divino spirito vostro, che non si lassa impregnare lo intelletto se non dal proprio vero, o da altra virtù, si cacci nella mente che se le inquietudini e sinistri de’ tempi non fossero stati, che Sua Eccellenza Illustrissima fussi stata tanto a mandarvi le sfere che da quaresima in quà li chiedesti, vuole la rara virtù vostra che nello intervallo del tempo non manchiate nella indubitata fede, con lasciarsi persuadere che un sì a dispetto della fottuta miseria diventi più mal creato d’un no, lassato d’usarsi; e stomacare li termini a altra sorte di genio infame e non a gl’abitatori del monte, seccato ha il cavallo candido alato: che facendo così, con l’ombra di voi stesso intorbideresti le chiare onde del monte. Per il che dunque io aria speso lo scrivervi indarno et il tenervi armato l’animo di buona fede, che nell’intoppo di qualche sinistro tempo vogliate recarvi da canto a far largo alla cattiva sorte; perché parandoseli innanzi, è un tenerla a bada. Perché se forse non fussi successo delle spese atrocissime, che sono, e che continuamente si fanno, e ancora se ne vede apparecchiare di continuo delle nuove, so, che non solo i drappi ne avresti cavati, ma, come dite, il perpetuo vivere. Che saria parso a messer Pietro, se i fati nel crearlo li avessino infuso un bonissimo conoscimento e non la sorte, che lo avessi messo di sorte al mondo qual nuovo Omero, che in eterno la fama e la lode di voi sarà prescritta ad infinito. Sì che riguardando ai doni, che il cultivato vostro ingegno manda ogni giorno all’orecchie d’altrui, fa beatificare l’animo vostro e stupire ogni intelletto umano, tal che non avendo le pompe e le ricchezze, che dite, ogni volta che esse, che son fumo di questo mondo, venghino, saranno bonissime; e sempre sarete prontissimo a riceverle, tanto più quanto ci sarà la soma degl’anni. Adunque, messer Pietro mio, vaglia a Sua Eccellenza la incomprensibile vostra giustissima discrezione, la qualità della quale vi faccia conoscere il pondo, che porta Alessandro su gl’omeri suoi; e poi che per anco la pezza e le robe, quali io vi dissi, del drappo miracoloso, che si è convertito in una veste a madama e a voi in danari per riparare alla vostra estrema necessità, è stato presto per l’affezione dell’ottimo messer Ottaviano, al quale non mancandoli la promessa, che più tempo fa li facesti, e così a me la mia del ritratto della Pippa, qual mai ho letta, le speranze nostre e massimo la mia, che spero di fiorire e far frutto all’ombra vostra, si seccheranno infino alle radici. E al vostro miracoloso e innato spirito di continuo faccio reverenzia. ” Di Firenze a 15 di settembre 15... ","Audin-Passigli 1832-1838, II, pp. 1454-1455 (15 settembre 1536); Milanesi 1878-1885, VIII, pp. 267-268 (15 settembre 1536); Frey 1923, pp. 73-75 (15 settembre? 1536).",VasariC
193,30 09  1553,GIORGIO VASARI IN ROMA A GIOVANNI BATTISTA RICASOLI IN FIRENZE,"BRF, 2354, c. 37, copia di Giorgio Vasari il Giovane.","A Monsignore Reverendissimo..., Vescovo di Cortona. Trovomi avere a rispondere a una vostra delli 8 di questo e per quella, circa alle cose mie, ho inteso quanto avete risoluto. E perché non posso partire così di presente, arete perciò tempo di negoziarlo con que’ comodi che bisognano; e forse l’imbasciatore Serristori potrà innanzi alla sua partita risolverla del tutto e tanto più lo farà, se gnene ricorderete. E ancora che io mi partissi di Roma adesso, penso dimorare tanto in Arezzo, s’io non m’inganno; che quando verrò costì, troverò acconcio dalla Signoria Vostra e finito ogni cosa, senza ch’io venga da me a fare il sensale de’ fatti miei presenzialmente. Rallegromi, che il Duca abbia inclinazione inverso di me, che fino al presente ho io desiderato, perché siamo dui di fargli qualche memoria, parendomi per debito mio, che questo mi si convenga. Del resto io non penserò se non che la Signoria Vostra facci con Sua Eccellenza ch’io possa vivere, perché in questo mondo altro non cerco né desidero e se dò questo fastidio a quella, date la colpa alla protezione che tenete dell’arte e al vostro avermivi offerto. Attendete a star sano, acciò che così come mi godo le due vostre, possa aver grazia un dì godere lei presenzialmente, ringraziandovi del favore che mi fate. Di Roma alli... D’ottobre 1553. ","Audin Passigli 1832-1838, II, p. 1444 (ottobre 1553); Milanesi 1878-1885, VIII, pp. 305-306 (ottobre 1553); Frey 1923, pp. 370-371 (14 ottobre 1553).",VasariC
15,1 03  1536,GIORGIO VASARI IN FIRENZE A PIETRO ARETINO IN VENEZIA,"BRF, 2354, cc. 14-15, copia di Giorgio Vasari il Giovane.","A messer Pietro Aretino sopra le pitture, fatte nella camera del palazzo de’ Medici. Il vostro giusto desiderio per la protezione, che avete presa di me nel tenermi in luogo di figliuolo, desiderando avere e vedere qualcosa di mia mano, fà che io mi sforzerò mandarvi quest’altro spaccio per Lorenzino corriero, uno de quattro cartoni, che ho messo in opera in quella camera del cantone del palazzo de’ Medici, dove, non molti anni sono, era la loggia publica. E se non fussi, che son troppo gran fascio di roba, non solo mi sarei resoluto a mandarvi questo, ma tutti a quattro n’un’medesimo rinvolto. Ma dirò bene l’invenzione, che è in questi, che mi restano e da quello che mando conoscerete gli andari delle figure, de’ panni, del moto e dell’affetto, la maniera e qualità de gl’altri. Il nostro illustrissimo Duca porta tanta affezzione a’ fatti di Iulio Cesare, che se egli seguita in vita e io vivendo lo serva, non ci va molti anni, che questo palazzo sarà pieno di tutte le storie de’ fatti, che egli fece mai. E così ha voluto che per queste storie, che son pur grande e piene di figure, d’altezza simile al vivo, io faccia nella prima, che sarà questa, che vi verrà in mano: quando in Egitto da Tolomeo azzuffandosi in mare le navi dell’uno e dell’altro, egli, visto il pericolo della perdita, buttandosi nell’onde e notando animosamente, con la bocca portava la veste imperiale dell’esercito e con una mano il libello de’ comentarii, e con l’altra notando, pervenne sicuro alla riva, dove son barche con lanciatori di dardi, che seguitandolo, gli tirano e non l’offendon mai. Che come vedrete, ho fatta là una zuffa di igniudi, che combattono, per mostrare prima lo studio dell’arte e per osservar poi la storia; che armate di ciurma, le galee combattono animosamente per vincere la pugna contra il nimico. Se ella vi piacerà, mi sarà grato, poi che desiderate, che della patria vostra sia a’ giorni vostri un dipintore di quegli che con le mani fanno parlare le figure e, parendovi che Iddio abbi satisfatto alla vostra volontà, pregate me, che ponga da canto la giovinezza cupida de’ piaceri, che, bontà loro, spesso l’intelletto si svia e doventa sterile, onde non può partorire quei frutti che nutriscano i nomi doppo la morte. Bastan queste parole sole, messer Pietro mio caro, a chi ha volto l’animo a esser famoso, per farlo esser famosissimo fra i bellissimi ingegni. Non dubitate, che io mi affaticherò tanto, prestandomi il ciel le forze, come vedete che fà il favore, che Arezzo, dove non trovo che vi fussin mai pittori se non mediocri, potrebbe, così come ha fiorito nell’armi e nelle lettere, rompere il ghiaccio in me, seguitando i cominciati studii. E per tornare al secondo cartone, dove ho figurato una notte, che dalla luce della luna mostra il lume abbacinato nelle figure. Vi è Cesare, che lassato l’armata delle navi e molto esercito in sù la riva, che fanno fuochi e molte altre fortificazioni, solo in una barca contro la tempesta del mare scampa; e ch’el marinaro andando contra fortuna, dubitando di sé, si doleva, che egli disse: “Non dubitare! Tu porti Cesare. ” Sonvi ancora i marinari, travagliati da’ venti, e la barca dall’onde, che vi è molto artificio. Nella terza è quando gli fu presentato tutte le lettere di Pompeo, che gli amici gli avevano scritte contro a Cesare, che egli le fece ardere in mezzo a’ cittadini n’un’gran’ fuoco. Questa so che vi piacerebbe assai per l’ammirazione di quel popolo, per molti servi, che chinati, soffiano nel fuoco e altri, portando legne e lettere e libelli, fanno il comandamento di Cesare, essendovi tutti e’ capi de gl’eserciti intorno a vedere. La quarta et ultima è il suo onorato trionfo, dove sono intorno al carro la moltitudine dei re prigioni et i buffoni, che gli scherniscano, i carri delle statue, le espugnazioni delle città, l’infinito numero delle spoglie, il pregio e l’onore de’ soldati. La quale, perché ho intermesso il tempo per fare altre cose per Sua Eccellenza, però non è messa ancor in opera, se bene le tre di sopra son finite di colorire. Ora state sano e ricordatevi di me, che desidero un dì vedervi; e salutate per mia parte il Sansovino e Tiziano. E quando arete costà il cartone, che vi manderò, degnatevi mandarmi a dire il parer loro e così il giudizio vostro. E con questo vi lascio. ","Bottari-Ticozzi, 1822-1825, III, pp. 31-34 (s.d.); Audin-Passigli 1832-1838, II, pp. 1428-1429 (s.d.); Milanesi 1878-1885, VIII, pp. 250-252 (1534); Frey 1923, pp. 46-49 (11-18 marzo? 1536).",VasariC
146,1 01  1551,GIORGIO VASARI IN ROMA A BERNARDETTO MINERBETTI IN FIRENZE,"BRF, fol. 31 n. XIX, copia di Giorgio Vasari il Giovane.","A Monsignore Minerbetti, vescovo d’Arezzo, sopra la Pazienzia. Per questo spaccio, Reverendissimo Signor mio, promessi mandarli, come li mando, il disegno della Pazienzia, che per l’ultima vostra mi chiedesti; intorno al quale non ho mancato con ogni maniera di fatica, studio e diligenzia fare in tal suggetto quello si conveniva per satisfarla. E ancora n’ho preso consiglio dal mio gran Michelagnolo, che mostrando quanto egli stimi voi e cerchi satisfar me, n’ha ragionato molte volte; niente di meno, come vecchio, se n’è abbandonato, non avendo potuto esprimere il suo concetto, come egli avria voluto. Finalmente ragionando sopra di ciò, disse molte cose tutte a proposito e belle, delle quali per ora non occorre ragionare, e così di poi ne tentai in certi schizzi la Carità diversamente per vedere, in che modo era meglio risolverla che tornassi bene; e così gne ne feci vedere, e fra tanti scelse l’invenzione di quella che vi si manda, giudicando e per il suo parere e per quello di molti altri a chi si son mostri, che la vi sia per piacere; massime a messer Anibal Caro, che senza conoscervi, vedendo subito il capriccio, vi pose amore e ci ha fatto il motto, che sotto ci si vede, e se la fatica di tutti tre vi piacerà, ci sarà sommamente grato, potendo la Signoria Vostra conoscere, per questa che è dipinta, l’obligo che gli devete, traendo per mezzo suo quell’onore e quell’utile che se ne vede. Io ho caro che l’aviate di mia mano, per poterne fare, s’io facessi quel che avete fatto voi, un dì una per me; perché navigo in questo mar di qua quasi per perduto, che ho bisogno con l’esemplo vostro assuefare il gusto ch’ella mi piaccia. E per non darvi più parole verrò al suo significato. Non è di noi nessuno, Monsignore mio, che non abbi rinnegata e rinneghi spesso per ogni conto la Pazienzia; e perché in nessuno rovescio antico né negli eroglifi, né statue se n’è trovate mai, giudichiamo, che la fussi virtù propria, e non ne facessino memoria, come coloro che nascevano con essa accompagnata con l’animo, come oggi i frati l’accompagnono col corpo, che la fan’ di panno. E come sapete, se queste cose non si accostano all’antico, che è necessario far così a chi vuol far cosa che stia bene, bisogna, perché regga al martello, vi siano cose usate da loro. Pertanto aviamo voluto, che la sia figurata in questa maniera: una femmina ritta, di mezza età, né tutta vestita né tutta spogliata, acciò tenga fra la Ricchezza e la Povertà il mezzo, sia incatenata per il piè manco per offender meno la parte più nobile, sendo in libertà sua il potere con le mani sciolte scatenarsi e partirsi a posta sua. Aviamo messo la catena a quel sasso; e lei cortese, con le braccia mostra segno di non voler partire, finché el tempo non consuma con le gocciole dell’acqua la pietra, dove ella è incatenata: la quale a goccia a goccia escie della eclissidera, oriuolo antico, che serviva agl’oratori mentre oravano. Così ristrettasi nelle spalle, mirando fisamente quanto gli bisogna spettare che si consumi la durezza del sasso, tollera e spetta con quella speranza che amaramente soffron coloro che stanno a disagio per finire il loro disegno con pazienzia. Il motto mi pare che stia molto bene e a proposito nel sasso: “Diuturna tollerantia”: che volendo la Signoria Vostra servirsene per impresa, facci fare l’eclissidera sola che buchi la pietra, se per figura o rovescio di medaglia o altre fantasie, come la stà. E se la non vi satisfà, non so che mi vi dire intorno a questo altro, se non che il mio Vecchio rarissimo dice che vi si mandi l’impresa del cardinale di Rimini, qual fecie perciò una Pazienzia da frati. E son tutto a vostri servizii Di Roma... 1554. ","Frey 1923, pp. 312-314 (14 novembre 1551).",VasariC
55,20 04  1544,GIORGIO VASARI IN ROMA A OTTAVIANO DE’ MEDICI IN FIRENZE,"BRF, 2354, c. 60v, copia di Giorgio Vasari il Giovane.","Al Magnifico Messer Ottaviano de’ Medici. Dichiarazione sopra Pasquino per Jano. Già ab antiquo ne’ tempi dell’egregii e famosi Romani era dedicato e sacrato a Jano un tempio, che per formare la persona di lui con dua volti, un vecchio e l’altro giovane, era per la Prudenzia così fatto, che il passato et il presente vedeva e, messo alla porta del cielo dalli dei, senza muoversi vedeva chi entrava e usciva e perché ne’ tempi di pace sempre stava chiuso e per i romori della guerra aperto, hanno fatto i moderni di Roma questo anno diventare maestro Pasquino il Furore, che del tempio di Jano si muove a fuggire. Dove penso, che per il subbietto di questa materia abbia a sentirsi il furore dell’aquila e de’ Galli, con non manco rabbia dell’uno che odio dell’altro, e mettere scompiglio nelle chiave di Pietro, benché ferme in se stesse siano, con impietà d’ogniuno veder consumare la misera Italia, già da tanti e tanti anni inferma, che né Medici né medicine hanno potuto al suo male giovare, non senza allegrezza di Solimano, che nel vedersi da i medesimi esser chiamato in aiuto, consumerà tutte le parti; e già si aspetta sentire il fuoco acceso in varii luoghi, e la strage del sangue innocente chiedere vendetta dinanzi a Cristo. Le vergini scapigliate, già inviolabili, or tolto via il velo della sacra virginità loro e con vituperii schernite, mercie delle spade e de’ tormenti, che la Discordia per mano della Perfidia han pregno i cori de’ regni, delle repubbliche e de’ principati, per la rabbia del vendicare gli sdegni, l’uno dell’altro, e talmente in brutti mostri convertiti si sono, che la Carità si è consumata dal medesimo fuoco di se stessa, abbruciando in sé medesima, si risolve non più in sulla faccia della gran madre di Anteo abitare, ma senza ali messasi in fuga, nascondersi. E così la Purità della fede sacra vedendo il concistoro de’ Cristiani, miseri, ad ogn'altra cosa che a Iddio volti, ripreso in spalla la croce e il calice nel grembio messo con la conca del battesimo, insieme con gl’altri sacramenti, in fuga si caccia. E così la Speranza, che ne’ poveri popoli era rimasa, flagellati dall’angarie spagnuole e dalle fidanze franciose e dalle promesse ecclesiastiche e da altri governi, sono sì tronche le parti dell’ancore di lei, che non più di verde veste s’infregia la persona, ma di nero et oscuro manto ricuopra el meglio che può, nel verde delle foglie de gl’arbori si ritorna. Tal che il gregge, guidato da i rapaci lupi, al macello condotto, stride, geme e con urla al cielo strilla e si lamenta, che la impietà di dua mostri sia cagione di tanto morbo, l’uno di tenere pratica con gl’infedeli di Cristo, e l’altro con i Luteri, suoi nimici. Dove Cristo, che ha tanto aspettato il rimuovere de’ cuori ne’ popoli e ne’ capi, non dà più cura, che tanto sangue si sparga, né tante anime si perdino; e giovali con gl’inimici del suo nome purgare e spegnere i pochi amici della religione sua. E non senza mistero di profezia è stato fatto già il decreto publico, che Pasquino il Furore diventi, acciò le genti si preparino a dire di questi principi il furore dal poetico loro recitato, che il fuggirsi del tempio è un mal pronostico per chi sarà da e’ morsi di lui con rabbia ferito. Sì che se me ne verrà in mano quella parte che penso, per non mancare al vostro trattenimento, vi sarà da me mandata, come sempre ho fatto per il passato, accioché per via di questo e d’altro mezzo possa stare acceso nella memoria della vostra bontà, la quale non passa ora del giorno, che io con uno sguardo la visiti, facendovi col core reverenzia, disegnando continuo con l’animo tutti quelli ufizii che grati vi siano in perpetuare la servitù, che tengo alla cortesia, che mi avete sempre usata. Alla quale resto in obligo perpetuo, ringraziandovene. Di Roma a XX d’aprile 1544. ","Audin-Passigli 1832-1838, II, pp. 1459-1460; Milanesi 1878-1885, VIII, pp. 290-291; Frey 1923, pp. 130-131.",VasariC
203,4 11  1553,GIORGIO VASARI IN ROMA A FRANCESCA SALVIATI DE’ MEDICI IN FIRENZE,"BRF, 2354, c. 38, copia di Giorgio Vasari il Giovane.","A Madonna Francesca Salviati de’ Medici. Il volere confortar voi, che siate uno scoglio dove percuotono tutti i travagli e le scontentezze del mondo, sarebbe un diminuire la gran prudenza vostra, la quale nel lassarvi il primo vostro consorte, giovane e vedova con due figliuole, imparaste a soffrire il dolore col contemplare l’afflizione altrui e vi specchiasti nelle vane speranze del mondo, quando Leone Decimo, vostro zio, e Clemente Settimo, lumi della casa vostra maggiori, furono preda della morte. Che dirò del gran genitor vostro, che tollerasti così modestamente la partita sua? Non parlo del grande Ipolito cardinale, né di Alessandro, nostro Duca, oltra alla perdita della signora Maria e la signora di Piombino, vostre sorelle; ma d’Ottaviano dei Medici, vostro secondo marito e mio signore, che per lassarvi intrecciata di brighe, avete doppo la sua morte continuamente travagliato la vita vostra. Conoscendo adunque, Madonna mia onorata, che sempre ci è portato via dalla fortuna e dal fato le cose, che più si stimano e più si spera in loro, tollererete adunque ora la morte del cardinale, vostro fratello, così subita a noi servitori, che ne avevamo tanto bisogno, et a voi, che credevi un giorno dovessi aprire gl’occhi alla casa vostra, cieca già da tanti infortunii. Rallegratevi, poi che essendo egli morto in grazia di tutta Roma e da tanti signori celebrato, e pianto la bontà sua, col pronostico che meritava tanti anni sono il pontificato, può a questo la Signoria Vostra giudicare, che sendo in grazia degl’uomini, sia anche appresso al grande Iddio il suo spirito collocato. Sieno le lacrime, per lui da voi sparte con le orazioni e preci sante per cavarlo, se fussi in luogo di pena; e conforti, che vi hanno a consolare l’anima, saranno nel pensare, che vi lascia tutti onorati, ricchi e in grado da ringraziare Dio, che avendo lassato alla casa vostra godere tanti anni lui cardinale, l’ha raccolto a sé nella più perfetta età e nella migliore disposizione di mente che sia stato mai. Piangiamo pur noi, che restiamo qua alle miserie et alle fallaci cure del mondo; et è da invidiare quelli che partendosi di questo carcere, muoiono in grazia del Signore. Ora state sana e datevi pace, pregando Sua Maestà, che ponghi fine a questo e guardi voi con i vostri figliuoli; ai quali, insieme con lei dolendomi di questo caso, resto sempre prontissimo a tutti i vostri minimi cenni. La signora vostra madre è stata molto male: pure, la Dio grazia, è tornata al modo suo solito e vi saluta; e tanto fo io, e farete il medesimo in mio nome a tutti e’ vostri di casa. E perché presto spero sentirvi in voce, farò fine, raccomandandomivi assai, mentre prego Dio, vi dia consolazione. Di Roma li 4 di novembre 1553. ","Audin-Passigli 1832-1838, II, pp. 1444-1445; Milanesi 1878-1885, VIII, pp. 311-312; Frey 1923, pp. 379-380.",VasariC
346,16 02  1561,GIORGIO VASARI IN FIRENZE A COSIMO DE’ MEDICI IN CAMPIGLIA,"BRF, 2354, cc. 77v-79v, copia di Giorgio Vasari il Giovane.","Allo Illustrissimo e Eccellentissimo Duca Cosimo per l’opera del palazzo. Avend’io considerato alle cose occorrenti per la muraglia del palazzo di Vostra Eccellenza, inprima volendo dar fine e perfezzione alle stanze nuove, che ancora che paino finite, in qualche parte non sono del tutto perfettamente, e sarebbono già finite del tutto, se lo avere a levare quei pochi uomini che ci son restati e con poca spesa non avessino avuto a intervenire a gl’altri acconcimi e disordini, che giornalmente accaggiono qui nel palazzo, a San Lorenzo e a Pitti, a quest’opera non si attende e si consuma il tempo e quella poca di provisione che Vostra Eccellenza ha assegnato per questo conto. Ora che siamo vicini al cominciamento del nuovo anno di marzo, potrà Vostra Eccellenza Illustrissima considerare a questi capi che gli metto innanzi, acciò si possa venire al fine di quest’opera e cominciare con quella spesa medesima la sala grande, che già era solita a pagarsi ogni sabato, come Vostra Eccellenza vedrà nel numero delle cose che gli metto innanzi: Inprima è necessario finire nelle stanze di sopra il terrazzo, nel quale va il suo palco di legname e di stuoie e di quadri dipinti, come sono gl’altri primi che si feciono, così riempiere gl’archi di pietra e fare finestre di legniame et uno ballatoio di pietra attorno a detto terrazzo, come sta nel modello, e mattonarlo, con suo cammino et altri finimenti, e così finire lo scrittoio, che gli è allato, con la scala che ascenda in sul tetto e vadia al terrazzino dinanzi alla camera di Giove. Secondariamente è necessario mutare i dua legni della sala degl’Elementi, che sa Vostra Eccellenza, che sono fradici e crepati, e quel palco è calato nel mezzo quattro dita; così assettare tutti e’ cammini di sotto per rimediare al fuoco, che non arda un dì queste stanze, dove rimettendo questi legni a quel palco, sarà cagione di rifortificare tutte le mura. Manca ancora alla fonderia vecchia un monte di serrature e paletti alle porte e finestre. Vostra Eccellenza dica se le vuole, come quelle che sono di sopra, o con saliscendi, come in parte ne sono; così far coprire di noce le finestre dinanzi alla salotta e quelle della camera, che è in su la piazza del Grano; e con questo che manca si finirà queste stanze di sopra del tutto. Nel piano delle stanze di sotto manca allo scrittoio della camera del Signore Giovanni il metterlo tutto d’oro e farvi i suoi armarii, deschi e altre appartenenze, con la finestra di vetro, e farlo del tutto perfetto come l’altre cose che si son fatte. Seguita il fine della camera grande di Papa Clemente, nella quale manca di pietra a murare tre finestre grande, con i corritori e balaustri, come l’altre di fuori, e fare le finestre di legniame, mattonarle e finire le facciate di pittura: dove va drento tutta la guerra et assedio di Firenze; così metter d’oro tutti gli stucchi della volta e gl’usci di noce con le serrature, che non solo mancano a questa stanza, ma a tutte l’altre camere e sala di quel piano di sotto: ché le serrature; che vennono della Magnia, non sono buone a quelle porte, perché servono per un uscio d’un pezzo, dove la stanghetta si fermi nel cardinale della porta e non nell’altra parte della porta di legnio. Restaci per fortificazione del cantone del palazzo e per l’ornamento, poi che si è rincatenato tutto, che si facci la cantonata di bozzi dalla parte dove è la piazza del Grano, e in sul cantone si facci, o di pietra forte o di marmo, un’arme grande di Vostra Eccellenza, avendo quella rifatta tutta quella parte da terra fino al tetto. Manca poi alla sala di Lione il fare alle finestre l’imposte di legnio, come l’altre, e finire le tre storie nelle facciate; e volendo finestre di vetro fino a mezzo, come di sopra, Vostra Eccellenza lo accenni. Sarebbe necessario finire affatto tutto lo appartamento delle stanze di sotto, dove stava Montalvo, che sono sotto le stanze nuove, le quali ci manca pochissimo, che saria uno appartamento molto buono, che nella stretta de’ forestieri, quando vengano, si conosce, quanto utile farebbe a questo palazzo. Come dissi a Vostra Eccellenza Illustrissima, il ballatoio scoperto di sopra del palazzo il lastrico ha già fradicie tutte le volte e minaccia rovina, se non si rimedia con fare nuovo vespaio e lastrico, che questo saremo necessitati a farlo, così come quest’anno si è rifatto sotto detto ballatoio un pilastro di pietra di quegli che reggevano il tetto grande, che se non si fussi rifatto da terra, arebbe fatto grandissimo danno al palazzo; ché del continuo è necessario, che questi muratori ora ai tetti ora ai cammini e ora a i palchi sempre sieno in opera per le stanze, a rimediare a disordini che giornalmente nascano in questo grandissimo edifizio, il quale finché non si unisce tutto insieme, per il piovere dell’acque sempre ci sarà che fare. Restaci a finire gli stanzini e le porticciuole di sotto. [Con] questa medesima spesa si è sempre fatto qualcosa a San Lorenzo, per non mancare di riconoscere Dio di tante felicità Vostre, e perché sarebbe necessario, che la scala della libreria si finissi di metter su; così quel ricetto col palco di sopra; che se costì si spendessi pur dieci o quindici scudi la settimana, continuando, verrebbe a fine. Così i libri della libreria: che piacendo a Vostra Eccellenza il saggio che li mando, potrà commettere se vuole che si seguiti. Tanto le finestre di vetro si seguiteranno: che finito una di queste parti, si potrà far poi il palco di legniame di detta libreria e i banchi che mancano. Vostra Eccellenza ha commesso, che si facci il pavimento di porfidi e pietre fine, che tutto si ordinerà e seguiterà, secondo che Quella ne darà ordine alla spesa, massime che ad aggiustare serpentini e porfidi ci va tempo e spesa, e di più i marmi per le guide; che è stata santa resoluzione torre di quelli di Pisa, nè mi spavento punto, per esser cose di Dio, dove aiuta ogni buona volontà, prestando grazia a chi lo riconosce, come fa ora e sempre a Vostra Eccellenza Illustrissima. Le porticciuole et i palchetti di bronzo per lo scrittoio, dove sono gli stanzini, è necessario anche attendere a questi; però provegga Vostra Eccellenza, che si spenda tanto quanto fa di bisogno, che tutto si finirà con prestezza e con risparammio assai. Tutte queste imprese, computato il palazzo, la fabbrica de’ Pitti, con l’opera della sagrestia, scale e libreria di San Lorenzo insieme, cominciando il palco della sala grande, con le provisioni mia, dell’Ammannato, tutte le cose sopradette, che concernono a Francesco nelle cose annuale, non accade altro se non, alla provisione che aviamo accresca Vostra Eccellenza scudi trenta la settimana, cioè, che dove si spende scudi 70, sieno insino al numero di cento; che cinquanta ne domanda Bartolommeo per marmi, pietre e scarpellini e manifatture dell’opera sua. Che in tutto sarebbe il numero di scudi cento cinquanta, e Le bascio umilmente le mani. Di Firenze li 16 di febbraio 1560. ","Audin-Passigli 1832-1838, II, p. 1469; Milanesi 1878-1885, VIII, pp. 345-347; Frey 1923, pp. 606-609.",VasariC
215,20 08  1554,GIORGIO VASARI IN FIRENZE A MICHELANGELO BUONARROTI IN ROMA,"BRF, 2354, cc. 47-48, copia di Giorgio Vasari il Giovane.","Al Divino Michelagnolo Buonarruoti per il ritorno di Firenze. S’io non risposi all’ultima lettera, che mi scrisse già la Signoria Vostra, ne incolperete i travagli che dall’ora in qua m’ha dati la fortuna, i quali sono da me sopportati con quella pazienzia che imparai da lei, mentre fui costì, nel vedervi poco conoscere da chi doveria, per interesse se non del suo nome, almeno dell’anima, adorarvi. Or ecco, che doppo essermi abbruciate le case, le capanne, i grani, e predato i bestiami da’ Franzesi, che di tutto lodo e ringrazio Dio, poi che dalla virtù Sua è stato dato sepoltura alla loro impietà ne’ nostri terreni della Chiana, così facci la Maestà Sua, che conosciamo il male operar nostro, ché, ancora che ne visiti con le tribulazioni, sempre diventiamo peggiori. Orsù, poi che mi ha levato l’affezione della villa, vedrò almeno, non mi levi l’affezione che vi porto, la quale è tanta quanta sapete; e conoscete ‘l cuor mio, che sempre in fronte ve l’ha mostro, et adesso più che mai desidero non la grandezza vostra, che non può più alzarsi, ma un contento solo, che la vostra anima insieme col corpo, innanzi che vadi a rivedere quelle anime famose che fanno ornamento al celo, così come l’opere sante feciono in vita, dia di sé una veduta a quest’almo paese. Perché, oltre che ‘l Duca non desidera altro che godere de’ vostri ragionamenti e consigli, senza affaticarvi nell’opere, gioveresti non poco a Sua Eccellenzia et alla casa vostra faresti non poco favore et utile; che ‘l vostro nipotino, che in spirito conosce la divinità della scultura, pittura et architettura del suo antecessore, credo che, vedendovi, snoderebbe le parole per ringraziarvi. E quello che io stimerei è che, secondo ch’io odo da Sebastiano Malenotti, vostro ministro et apportatore di questa, la crudeltà, usata alle vostre fatiche nella fabbrica, mi fa esser ardito a pregarvi che vi leviate dinanzi a chi non vi conosce. Può essere, che la Signoria Vostra, che ha liberato San Pietro dalle mani de’ ladri e degl’assassini e ridotto quel che era imperfetto a perfezzione, abbi a far questo. Certo che non poteva esser fatto da altri che per le mani di chi è. Ora, Signor mio caro, restringete voi stesso in voi medesimo e contentate chi ha voglia di farvi utile e onore. Date il resto del riposo a coteste ossa onorate a quella città che vi diede l’essere. Fuggite l’avara Babillonia, ché il Petrarca, vostro cittadino, oppresso da simile ingratitudine, elesse la pace di Padova; come io vi prometto, arete quella di Firenze, se fuggite a chi correte dreto. Signor mio, troppo so’ uscito di volere, che non so viver per me e consigliare la Signoria Vostra. Non imputate ciò allo sdegno, ch’io abbi concetto per il mio servito, ché conoscendo quello che hanno fatto le liberalità loro alle vostre fatiche divine, io ho a rifare loro di gran somma. Mi muove bene lo sdegno di coloro, che non conoscono il bene, che n’ha dato Iddio per mezzo della vostra virtù; et io stimo, adoro et osservo coloro che l’accettano e la conoscano, come fa ora il Duca Cosimo, che, adesso che la mia poca virtù è rimasta dalle prede e fiamme igniuda, vuole abbracciarla e vuole, ch’io quieti questo tormentato animo. O s’a me, che non son nulla appresso a voi, che dovete pensare più a niente, tanto più quanto in voi non è sete di avarizia ò di ambizione, credo certo, che camminando in qua, vi parrà accostarvi al paradiso, e se l’altrui malignità vi dicesse, che qua sono le tenebre e gl’orrori ne’ popoli, rispondo che son per quelli che non amano la giustizia e la pace e che cercano l’odio e ‘l tradimento fino in casa di Satanasso; ma coloro, che vanno per la via della virtù, vivendo in grazia di questo principe, vivono ancora in grazia d’Iddio. E cio n’è cagione l’averlo fatto Duca lui: però egli lo guarda, e combatte e vince per esso. Or io non voglio più tediarvi: pigli la Signoria Vostra l’animo mio resoluto ad ogni cosa, con quella mente pura che ‘l mio ingegno adora le virtù e l’azzioni vostre. Salutate per me Urbino, e buon pro’ vi faccia del putto maschio. Che Dio ve ne dia allegrezza. Vivete felice. Di Firenze li 20 d’agosto 1554. ","Bottari-Ticozzi 1822-1825, III, pp. 74-76; Audin-Passigli 1832-1838, II, p. 1450; Milanesi 1878-1885, VII, p. 394, VIII, pp. 318-319; Frey 1923, pp. 400-403; Michelangelo, Carteggio, 1965-1983, V, pp. 18-20.",VasariC
34,30 11  1539,GIORGIO VASARI IN ROMA A OTTAVIANO DE’ MEDICI IN FIRENZE,"BRF, 2354, cc. 56v-59v, copia di Giorgio Vasari il Giovane.","Al Magnifico Ottaviano de’ Medici della resoluzione, la quale lo moveva a fermarsi, e perché. Da che la sola cortesia vostra, Magnanimo Patrone, è stata principio dell’esser mio, quelle grazie che il cielo in me fa risplendere, vengano mosse più dal rispetto, che hanno a’ vostri fatali vestigii, che al merito della bassezza mia; perché quella benignità che in voi han messa la generosità delle stelle e lo influsso de’ fati, han sì colmo le misure de’ vostri alti concetti, che ne traboccate d’ogni ora talmente, che non è maraviglia se, chi vi si aggira intorno, non pure illustra, risplende e indora, ma molto più, chi con affezione vi osserva, rassomiglia. E da che Iddio e voi solo mi avete fatto conoscere, quali sieno quelli che per la fama e per opere al mondo son chiari, stimati, riveriti, onorati e con premio riconosciuti, non ci essendo termine di facultà o di grado a chi per viltà di nascita e per istento di beni non può al mondo apparir chiaro, sendo il senno di tali tenuto abietto, via non si trova migliore quanto quella del seguitare gli studii di quale scienza si voglia, per venire da tanta bassezza a qualche principio di eminenzia. E questo nasce, che tutti quegli uomini che ciò cominciano, somigliano uomini serrati in strettissime prigioni di una altissima torre, dove nel fondo per l’altezza è impossibile veder luce, onde non possono per l’oscurità vedere né da altri esser veduti; dove passato il mezzo, qualche spiracolo li fa vedere e da altri esser veduti; e tanto quanto la scala di essa salgono, più si fanno chiari e ad altri più noti vengono. E così come noi vediamo l’aquila, che va più alta e più resiste a’ raggi solari collo sguardo, per esser di più perfezzione che gl’altri volatili animali, nel modo medesimo che quelli che più si affrettano a salire l’asprezza del sito (di che io parlo), si affinano le luci e lo ingegno, sì che comprendano la chiarezza della virtù, che scorgono ogni minimo raggio della sua divinità, penetrando nelle acutezze delli estremi con quella grazia che è porta a coloro, che nascono, perché altri da loro impari. E non è maraviglia, se pochi a sommo si conducano, perché quivi è il mondo, la fortuna e’l fato, che seminano su per la montata i piaceri, che quelli che stanchi dal salire divengano, con ansia riposando, ne ricolgano. Per che dato d’intoppo nell’amore, nel giuoco, nella musica e nelle altre pratiche simili, che con vischio delle arti loro si dilettano quello e questo impaniare, fanno che non si dà cura a gl’altri, che dappiè si muovano e innanzi ti passano, non senza penitenza di quelli che nell’aver provato qualche diletto, dalla vergogna ripresi, rimettonsi in cammino e avviatosi innanzi, rimemoriandosi de’ diletti, a dreto ritornano. Né posso tacere l’avarizia, che occisione e strazio ella si facci di questi tali, che nel seminare gioie, danari, dignità e gradi, messoli il bisogno per mezzano, fà loro dimenticare non pure lo studio del salire, ma lo studiato dell’aver salito. Dove io non più lunga digressione far voglio, avendo montato gran parte delle asprissime scale e già scoperto dal mondo, che mi vede, non senza mia vergognia, s’io mi fermassi alla lussuria o al giuoco o all’avarizia e parlassi con esse, oltre ch’io non passassi più innanzi, andrei a pericolo di mettere in oblivione il resto, che mi saria attribuito a una infamia e peccato gravissimo. Avenga che se gl’altri il giorno fanno venti passi, la lena, ch’el cielo mi porgie (mercé vostra), me ne fa fare il terzo più, talché scioltomi da tutti i legami, fatta nuova deliberazione, per avervi dato uno sguardo, che mi sono vergognato; sì che s’io ero involto nei piaceri o dell’avarizia o d’altro brutto peccato, sì l’odio gl’ha conversi in se stesso, che ripresa la forza dal vostro essermivi mostro qual siate, che con maggiore appetito di prima mi son mosso e preparato alla salita e per questo, non più errando, andar debbo per appetiti di trar robba e zinganando a vettura per il mondo per onore e fama. Che maggior fama, onore e più roba acquistare si può che vedere di pervenire al fine dell’altezza di quest’arte, e cercando lassare a dreto tutti quelli che per stanchezza o per incomodità o per piacere o per presumersi di sé, cercono riposo? Perché penso, se la promessa, che il core mi dice: se finisci ciò, non pure sarai chiaro, lucido e famoso, ma arai piacere d’avvicinarti, se non alla grandezza de’ tua superiori in robba, in nobiltà e in grado, ma per virtù; il mezzo della quale ti farà avere il luogo, se non conveniente, almanco simile. Sì che vedi quello che caverai per mezzo di tal deliberazione. Tal che risolvo stare continuo fra questi sassi, conversi dalle dotte mani di quegli ingegni che li feciono più simili al vivo, che quelli che la natura stessa cerca con ogni spirito far muovere; dove i difetti di lei occultando, con li ornamenti cuopre, che questi con perfezzione più unita il bello dal bello ci fà vedere. E così come gli amici di Jesù renunziorno le facultà e’l mondo per darsi a lui interamente, così io mi risolvo di mettere in oblivione tutti quegli andar passati di volere fare di me quei frutti nella robba, che sogliono fare chi con fatica si esercita. E perché mi contenterò più di far poco e buono che assai e mancare né altro che la quiete e la pace da me stesso in pratica tenere, osservandovi sempre, come vero obbietto che mi siate, che solo a specchiarmi in nelle vostre maravigliose azzioni mi fate divenir tale, che dove io dovrei, adesso che ho fatigato molti anni, in riposo godervi, accennato dalla voglia del farvi onore, per essere creatura vostra. Ho preso la deliberazione dettavi; stimando più il morto essere in Roma sepolto che il godere e ben vivere nell’altrui parte, dove l’ozio, la pigrizia e l’inerzia inrugginiscano la bellezza delli ingegni, che chiari e belli sariano, che oscuri e tenebrosi diventano. E sempre resto pronto per fare quanto da voi mi sarà comandato. Di Roma alli di... ","Audin-Passigli 1832-1838, II, pp. 1457-1458 (s.d.); Milanesi 1878-1885, VIII, pp. 277-279 (1539?); Frey 1923, pp. 94-97 (marzo-maggio 1538).",VasariC
22,7 01  1537,GIORGIO VASARI IN FIRENZE A ANTONIO VASARI IN AREZZO,"BRF, 2354, cc. 25-26, copia di Giorgio Vasari il Giovane.","A Don Antonio Vasari, suo zio, sopra la morte del Duca Alessandro e ‘l quadro del cenacolo. Ecco, zio onorando, le speranze del mondo, i favori della fortuna e l’appoggio del confidare ne’ principi e i premii delle mie tante fatiche, finiti in uno spirar di fiato! Ecco il Duca Alessandro, mio signore in terra morto, scannato come una fiera dalla crudeltà et invidia di Lorenzo di Pier Francesco, suo cugino! Piango insieme piango già, come molti, l’infelicità loro, sì perché la corte pascendo di continuo l’adulazione, i seduttori, i barattieri e i ruffiani, di che lor mercé, nasce non solo la morte di questo principe, ma di tutti coloro, che stimando il mondo e facendosi beffe d’Iddio, restano in quelle miserie che s’è trovato stanotte passata Sua Eccellenza, e ora tutti e’ servitori suoi. Certamente confesso che la superbia mia era salita tant’alto per il favore, che avevo prima d’Ipolito cardinale de’ Medici, di Clemente VII, suo zio, che l’uno e l’altro sendo rubati alla morte, caddi fuori di quelle speranze, che i benefizii ecclesiastici dovessino a voi, che mi mantenete la casa, mia madre, le sorelle, il fratello, dovessi aver forza un dì per mezzo loro onorarvi per i vostri costumi e perfetta bontà, beneficare e onorare me e tutta la casa mia. Credevo ancora di vedere il signor Cosimo, vostro fratello e mio zio, in miglior grado con entrate di benefizii, doppo la morte di questi per la servitù mia con questo sfortunato signore. Non piango già il ritrovarmi nella mia professione, nella maniera che sapete, perché se tutta la corte attendesse all’opre virtuose, quando vien la morte de’ padroni loro, ogni aria darebbe il pane alla loro servitù; ma chi è appoggiato a essa o per nobiltà di sangue o per servitù d’uomini, che molti anni abbino seguito quella fazzione, o che tolti dalle staffe o dal governo de’ cani e fatti segretarii delle insolenzie loro, questi ammorbano tanto il cielo, che Iddio, che ci governa, togliendogli quest’appoggi, gli conduce in estrema disperazione e miseria. Conosco ora, che mi si è stracciato il velo davanti a gl’occhi, che il non temere Dio, il non conoscerlo di dove m’ha tratto, sendo ancor fresche le piaghe di casa mia per la morte di mio padre, se seguitavo questa servitù, se bene acquistavo onore, fama e ricchezza per il corpo, facevo vergogna, danno e infelice l’anima mia. Ora, poi che la morte ha rotto le catene della servitù mia, presa già con questa illustrissima casa, risolvo di separarmi per un tempo da tutte le corti, così di principi ecclesiastici come secolari, conoscendo con questi esempli, che Iddio arà più compassione di me, vedendomi andare stentando di città in città, facendo di questa poca virtù, che m’ha data, ornamenti al mondo, confessando Sua Maestà et esser sempre disposto al suo santo servizio. Questo credo che non mancando, egli, come stessa providenzia ch’egli è a tutti gl’uccelli e animali terrestri, dovrà provedermi d’opre continuamente, acciò che col sudore delle fatiche, che farò, aiuti voi e tutta la casa mia; oltra che per la servitù ch’io facessi di nuovo col signor Cosimo de’ Medici, creato principe in luogo suo, io potessi avere il luogo e la provisione medesima. Confortatevi adunque e non dubitate di me, che come prima potrò, manderò la tavola di San Rocco, che ho fatta per costì. L’ho segata per il mezzo in sù le commettiture, che la farò ricommettere costì. Mi rincresce bene dell’altra tavola, che ho presa, che va costì all’altar maggiore di San Domenico, io sia obligato agl’uomini della compagnia del Corpus Domini a darla lor fatta fra un anno; che s’io non avessi il legname di queste due opere, io andrei a Roma, dove sono stato desiderato da molti amici parecchi anni, tanto più, che l’animo mio è volto agli studii dell’arte. Intanto pregate il Signore, che mi conduca salvo costì, che vi giuro, che qui in Firenze portiamo noi altri servitori pericolo grandissimo. Io mi sono ritirato nelle stanze; e mentre che ho sgombrato tutte le cose mie in casa di diversi amici per mandarle costì, come si può passare alle porte. Finito un quadro, che vi è drento, quando Jesù Cristo converte la carne e il sangue suo in pane e vino, comunicando i dodici apostoli, il quale, per esserci che far poco, finirò presto e lasserò al magnifico Ottaviano, partendomi che così, come Cristo partendosi lassò questo ricordo a’ suoi santi apostoli, gli lasci questo segno di benevolenzia per mio testamento, dividendomi dalla corte per ritornare a miglior vita. Ora ordinate la casa, che tosto saremo a goder la pace vostra insieme l’un con l’altro. Firenze alli 7 di gennaro '36. ","Bottari-Ticozzi 1822-1825, III, pp. 60-63 (7 gennaio 1536); Audin-Passigli 1832-1838, II, p. 1435 (7 gennaio 1636); Milanesi 1878-85, VIII, pp. 269-270 (10 gennaio 1537); Frey 1923, pp. 75-78 (9 o 10 gennaio 1537).",VasariC
195,30 09  1553,GIORGIO VASARI IN ROMA A SFORZA ALMENI IN FIRENZE,"BRF, 2354, c. 39, copia di Giorgio Vasari il Giovane.","Al Signore Sforzo Almeni. Allo apparire della vostra cara, dolce et amorevole lettera, Signore Sforzo onorato, ho visto la fede, che è pur troppa inverso il vostro Giorgio, circa il disegno, che la Signoria Vostra mi commette ch’io faccia per la facciata della casa sua, e darmi quella autorità libera che si può, perché drento ciò che mi viene in fantasia spartisca, ordini e disegni. Atto degno della liberalità del vostro animo, il quale in sì nuova e libera commissione fece fuggire alla povertà del mio e le invenzioni, l’attitudini e suggetti, che pur talora sogliono alloggiare meco, nella maniera che suole la disperazione far fuggire la servitù dalla corte. Questo nacque, pensando all’opra che è publica, et al giudizio del nostro Duca e a diversi pareri dei cervelli di Firenze sopra le pitture. Spaventommi il sito grandissimo e la bellezza della casa e voi, che meritate appresso di me tanto, che se io spremessi il migliore di quello ch’io potessi mai, non mi satisfarei, conoscendo l’imperfezzione mia per avere a servire a sì publico, alto et onorato suggetto. Pure per mostrare la prontezza del buono animo che io ho inverso di quella, come ella medesima mostra nella fede che ha sopra di me, vi prometto, come gli spirti tornano in bottega, fare raccolta di tutti loro, per fare quel tanto ch’io saprò, più che quello che merita la città, il principe, la casa, il sito e voi. E se io non accelererò tanto prestamente il negozio, ne incolperete il tempo, che la Signoria Vostra ha perduto questa state, a non commettermelo, ché sarebbono ora i disegni finiti; e già del mese passato bisognava aver cominciato a colorire, atteso che andando noi verso il verno in una aria cruda, come è Firenze, la pittura che si ha da fare, avendo a resistere all’acque et a i ghiacci et alla tramontana, dove l’è volta, ha bisogno di tempo temperato a lavorarla. Considerato che uno che lavori presto arà delle difficultà a condurla in cinque mesi di tempo, tanto più quanto desiderate, che Perugia e Arezzo mettino in mezzo Cortona. E se non fussi che ho visto la Signoria Vostra diffidar di me circa il farla di mia mano, poi che mi avete escluso, mi vi sarei offerto, intervenendo spesso de’ disegni che si fanno, per dargli a condurre a altri quel medesimo che d’una buona musica ben composta, cantata da chi non ha voce né contrapunto. Del giovane, che mi chiedete, ancora che qui ce ne sia quantità, ma pochi buoni, di quel che ci sarà ne farò scelta; e quest’altro avviso vi saprò dire il prezzo, il tempo, e se vorranno venire, come la Signoria Vostra mi saprà dire in questo mezzo, se ella vuole che ella si cominci al marzo o pure al presente. Mi sarà carissimo, se in qualche destro modo quella potrà cavare dal signor Duca nostro, dove in ciò l’umor suo piegherebbe, o in qualche poetica antica o moderna storia? A cagione che cercando voi satisfare a ogniuno, io, che in ciò divento lei stessa, possa a Sua Eccellenza, a voi e a gl’altri satisfare di quel poco che mi sovverrà; perché sapendo il vado, passerò alla riva più facilmente. In questo mezzo il Serristoro, ambasciador ducale, sarà comparso costì, e seco parlerete della faccenda mia: ché anco lui desidera, ch’io venga a servir costì e viva con la mia famiglia continuo in Firenze, poiché io veggo, che i padroni, gl’amici e ogniuno il desidera. E sendoci inclinato l’animo del Duca, che più volte me n’ha ricerco, giudico che Iddio voglia darmi quella quiete, la quale non hanno saputo mai trovare tutte le invenzioni del mio cervello, a cagione che in questa età della mia perfezzione abbia ad ornare con le fatiche mie sì magnifica città sotto il governo del maggiore principe de’ tempi nostri; acciò che renda l’onore delle ricevute virtù, quali elle si sieno, a cotesta casa illustrissima, quale per suo mezzo ne sono stato degno. Raccomandandomi pure caldamente al Duca Cosimo et a voi stesso e senza più offerirmi, resto sempre vostro, né vi ringrazio d’opera che facciate per me, per non offendere la bontà vostra, quale si dilettò sempre giovare alle virtù. Degnatevi di salutare il Ruggieri, fisico eccellente e inchiodatelo un dì con una moglie in Firenze, che merita la sua bontà, virtù e costumi d’essere accompagnato da una donna, simile a lui; e state sano. Di Roma li... di ottobre 1553. ","Audin-Passigli 1832-1838, II, pp. 1445-1446 (ottobre 1553); Milanesi 1878-1885, VIII, pp. 304-305 (ottobre 1553); Frey 1923, pp. 368-370 (30 settembre o 7 ottobre 1553).",VasariC
6,30 11  1533,GIORGIO VASARI IN FIRENZE A CARLO GUASCONI IN ROMA,"BRF, 2354, cc. 12v-14, copia di Giorgio Vasari il Giovane.","A Messer Carlo Guasconi sopra il ritratto di Madama d’Orliens. Io ho ricevuto la vostra, che di Roma mi scrivete, desiderando la Signoria Vostra avere da me il ritratto della duchessa Caterina de’ Medici, sorella del nostro Duca. Gl’è vero, ch’io n’ho fra le mani uno dalle ginocchia in su quant’il vivo, il quale, finito che n’ebbi un grande di Sua Eccellenza, m’impose facessi questo della signora duchessa che finito, debbe andare subito in Francia al Duca d’Orliens, suo sposo novello. E perché sono forzato farne una copia che rimanga a messer Ottaviano de Medici, che l’ha in custodia, da quello, avendo la Signoria Vostra pazienzia, potrò ritrarne uno e servirla, atteso la servitù, che avete con questa signora, e l’amorevolezze, che usa verso di noi tutti, merita che ci rimanga dipinta, come ella partendosi, ci rimarrà scolpita nel mezzo del cuore. Io li son tanto, Messer Carlo mio, affezionato per le sue singulari virtù e per l’affezione che ella porta non solo a me, ma a tutta la patria mia, che l’adoro, se è lecito dir così, come fo i santi di paradiso. La sua piacevolezza non si può dipignere, perché ne farei memoria co’ mia pennelli, e fu caso da ridere questa settimana che avendo lassato i colori, che avevo lavorato in sul suo ritratto tutta la mattina, nel tornare doppo pranzo per finire l’opera che avevo cominciata, trovo che hanno colorito da sé una mora, che pareva il trentadiavoli vivo vivo, e se io non la davo a gambe per le scale, da che avevano cominciato, arebbono dipinto ancor il dipintore. Ora basta che sarete servito. Noi stiamo qua con quella dolcezza mescolati, Francesco Rucellai et io, che si può più con beatitudine desiderare; né mi parto molto dal convento de’ Servi, dove io ho avuto dal nostro Duca le stanze, prima perché ho da fare questi ritratti et ho a finire un quadro, che è cominciato per messer Ottaviano nostro, d’un Cristo che ora nell’orto, ch’è oscurato dalle tenebre della notte, mentre col capo coperto in attitudini varie e sonnolenti Pietro, Iacopo e Giovanni dormendo, l’angelo del Signore con una luce luminosissima facendo lume al suo fattore, lo conforta in nome del padre a soffrire l’empia morte per le infelicissime anime nostre, acciò che col suo sangue le mondi dallo eterno peccato. Oltre ch’io non resto di continuare gli studii del disegno, a cagione che se mai questa mia virtù crescessi, come veggo crescer la grandezza di questi nostri principi, io possa servirgli ne’ loro maggiori bisogni. Noi desideriamo infinitamente il vostro ritorno per potervi godere in presenzia, come per lettere facciamo spesse volte. Ma perché la carta e la penna non fanno l’offizio che fa la voce, la lingua e l’aspetto del vero amico, non posso muovermi con le parole scritte a confortarvi che ritorniate presto, perché conosco, perdere una continua consolazione nel stare assente da questi signori, i quali mi hanno condotto a tale, che se sto un giorno senza vedergli, crepo e spasimo di martello, conoscendo che eglino amano strasordinariamente i suoi, per vedere gl’animi e cuori nostri pronti e i corpi volontarii alle lor servitù. Ora state sano e baciate per mia parte le mani al reverendissimo Cardinale Medici, mio eterno signore, che tosto penso visitarlo con un mio quadro, drentovi le tre Parche igniude, che filano, innaspano e tagliano il filo della vita umana. Resterebbemi a dirvi molte cose; ma perché questa mia stanza risponde sopra il cortile, dove i poveri storpiati e ciechi dicano le orazioni per avere la limosina, per esser sabato e da mattina, mi han rotto sì forte il cervello, che a pena ho concolto insieme queste poche righe di parole, dico poche, rispetto alle molte, che volevo dirvi per satisfare alle domande cortesissime della vostra lettera. Di Firenze alli di... ","Bottari-Ticozzi 1822-1825, III, pp. 28-31 (s.d.); Audin-Passigli 1832-1838, II, p. 1428 (s.d.); Milanesi 1878-1885, VIII, pp. 243-244 (1533?); Frey 1923, pp. 21-25 (15 agosto-1 settembre 1533).",VasariC
44,4 09  1541,GIORGIO VASARI IN AREZZO A PAOLO GIOVIO IN [VENEZIA],"BRF, 2354, cc. 4v-7, copia di Giorgio Vasari il Giovane.","Al Reverendissimo Vescovo Jovio, sopra l’albero della Fortuna. Doppo la partita vostra, Monsignor mio, rimasi sì smarrito per l’assenzia del Signor Cardinale e di tanti signori e padroni miei, che la virtù mia, che si pasceva della lor vista e cresceva nelle loro speranze nella perfezzione dell’arte del disegnio, poi mi si sono freddi gli spiriti per il dolore sì nel non esser tanto ardente e volunteroso di quanto facevo prima, causato, che non avevo cagione di portare giornalmente le cose mie che facevo, a nessuno, che mi inalzassi, mi inanimissi e tirassi innanzi come faceva Monsignore Reverendissimo. E non ostante che mi si diminuissi ogni dì più la voglia di far cose che m’avessino a render col tempo famoso nella pittura, e’ sensi e la virtù del corpo mi si ribellò contro; et è divenuta inferma la vita mia con una febbre atrocissima, credo causata dalle fatiche, fatte da me questo verno passato. Così vistomi abbandonato, ancorché il Canigiano ci facessi venire maestro Paolo Ebreo medico, come veddi che ammalò Batista dal Borgo, mio servitore, mi tenni morto e non pensavo più ad altro se non render lo spirito a Colui, che me lo diede. Quando, confortato da amici, mi fu proposto di farmi condurre in ceste col mio Batista in Arezzo, riebbi il fiato al suono di queste parole. E così ci fu preparato il tutto, che potessimo condurci salvi con comodità a casa mia Arezzo, confidando assai nel governo et amore di mia madre, la quale (ancor che per ignoranza di chi non intese il mio male, doppo ch’io fui arrivato in Arezzo, io ricadessi dua volte, che sendo sì debole e mal condotto, poco fiato era rimasto, che un minimo accidente lo poteva finire) ricordavo spesso la Signoria Vostra che se quella fussi stata in Roma, io mai mi sarei voluto partire, quando ben fussi morto, confortandomi che sotto l’ombra del Cardinale, ancor che io non fussi venuto a perfectione, né fine della nostra arte, mi sarebbe parso morir glorioso et avere conseguito sotto di lui, così morto, quella fama che arei acquistato col tempo, faticando, s’io fussi stato vivo. Mi è valso assai la diligenzia di mia madre, la quale vedova di poco del marito, si preparava non solo alla perdita del figliuolo, ma avere accecare affatto la sua casa, rimanendo con tre putte femmine et un maschio di tre anni, senza speranza di benefizio alcuno a sé, e con certezza di stento sino alla morte continuo. Dolevami per amor suo certamente la morte, vedendo lo elemento, di che ella fussi per vivere, che erano amare lacrime, che versando, faceva morirmi di passione più che della continua febbre, che mai mi lassò. Credo, che il grande Iddio voltando gl’occhi alla virginità di quelle puttine, alla innocenzia di quel maschio, all’afflizione di mia madre et alla compassione dell’esser io destrutto et alla infelicità di casa mia, per la perdita che s’era fatta di poco di mio padre e d’un fratello, secondo a me, che l’anno ‘30 anch’egli dall’esercito, che era intorno a Firenze, pigliò la peste e di quella fini di 13 anni, rasserenò tutti gl’animi di casa mia tribolati nel cessarmi la febbre. E così a poco a poco riavendomi, si convertì in quartana, quale ora porto. E ritornatomi i sensi a’ luoghi suoi, con speranza tosto di recuperare la sanità del tutto, penso, che mutando aria, diverrò, piacendo a Dio, sano, com’ero prima. Io mi sto qui in Arezzo in casa; e perche io so ch’egl’è stato scritto al Cardinale, ch’io ero morto, potrete, leggendo questa, fargli fede, ch’io son vivo; tanto più, ch’io ho disegnato una carta, che sarà in compagnia di questa, che la diate a Sua Signoria Reverendissima per fargli reverenzia più che per altro. Il capriccio della invenzione è d’un gentilomo, amico mio, che mi ha in questo male del continuo trattenuto: credo vi piacera. E perché la Signoria Vostra e il Cardinale l’intendiate meglio, dirò qui di sotto il suo significato più brevemente potrò. Quell’albero che è disegnato nel mezzo della storia è albero della Fortuna, mostrando per le radici, che né in tutto sono sotto terra, né sopra terra. I rami suoi intrigati, e dove puliti e dove pieni di nodi, sono fatti per la Sorte, che spesso seguita; e molte volte nella vita è interrotta. Le sue foglie per esser tutte tonde e lieve sono per la Volubilità. I suoi frutti, come vedete, son mitrie di papi, corone imperiali e reali, cappelli da cardinali, mitrie da vescovi, berrette ducali e marchesali e di conti. Sonvi quelle da preti, così i cappucci da frati, cuffie e veli da monache, come anche celate di soldati e portature diverse per il capo di persone seculari, maschi come femmine. Sotto all’ombra di quest’albero sono lupi, serpenti, orsi, asini, buoi, pecore, volpe, muli, porci, gatte, civette, allocchi, barbagianni, pappagalli, picchi, cuculi, frusoni, cutrettole, gazzuole, cornacchie, merle, cicale, grilli, farfalle e molti altri animali, come potrete vedere. I quali spettando, che la Fortuna, la quale serrato gl’occhi con una benda, sta in cima all’albero, con una pertica battendo le frutte dell’albero, le fa cadere per sorte in capo a gl’animali, che sotto l’albero stanno in riposo. E cotal volta casca il regno papale in capo a un lupo, e egli con quella natura che ha, vive e amministra la chiesa. Simile in un serpente l’imperio avvelena, strugge e divora i regni e fa disperati tutti i popoli suoi. La corona d’un re casca in capo a un orso e fa quello effetto che la superbia e la furia dell’arrabbiata natura sua. I cappelli da cardinali piovano spesso in capo a gl’asini, i quali non curando virtù nessuna, ignorantemente vivendo, asinescamente si pascano e urtano spesso altrui. Le mitrie da vescovi spesso a’ buoi son destinate, tenendosi più conto d’una servitù e adulazione che di lettere o di chi lo meriterebbe. Cascano le berrette ducali, marchesali e contigiane alle volpi, a’ grifoni, a’ leoni, che né dalla sagacità, né da gli artigli né dalla superbia si può campare da loro. Cascano similmente cotal volta le berrette da preti in capo alle pecore e a i muli, che l’uno spesso per il nasciere de figliuoli succedono nel luogo del padre, l’altra per la dappocaggine sua vive, perché la mangia. I cappucci, che cascano in capo a’porci di diverse ragioni, frati immersi nella broda e nella lussuria, fanno a lor conventi comunemente le furfanterie, che sapete. I veli e cuffie delle monache cascano in capo alle gatte, che spesso il governo loro è in mano di donne, che hanno poco cervello. De’ soldati cascano le celate in capo a’ picchi e cuculi e pappagalli; e le comuni berrette secolari sono a coprire destinate barbagianni, allocchi, gufi, frusoni e sparvieri, come le acconciature delle femmine investiscano cutrettole, civette e merle, cicale, grilli, parpaglioni e farfalle. Così ogniuno investito della sua dignità, secondo che si trova locato, e che cascando lo va a trovare la sorte delle frutte dell’albero, ha mostro quest’amico mio il suo capriccio alla Signoria Vostra per mezzo del disegno; il quale io vi mando, che ancora che la storia sia profana, m’è parsa tanto capricciosa, che l’ho giudicata degna di lei e perché anco facciate un poco ridere il Cardinale. In questo mezzo io attenderò a recuperare la sanità e farete intendere a Sua Signoria Reverendissima che io ho mandato la sua lettera al signore Duca Alessandro, il quale mi ha fatto intendere ch’io me ne vadia a Firenze. Starò qui sino a tutto settembre. Poi al principio di ottobre farò il suo comandamento, e di là saprete l’esser mio giornalmente. Salutate per mia parte gl’amici miei della vostra accademia e basciate le mani al Cardinale per mia parte. Di Arezzo alli 4 di settembre MDXXXXI ","Bottari-Ticozzi 1822-1825, III, pp. 8-14 (4 settembre 1541); Audin-Passigli 1832-1838, II, pp. 1423-1424 (4 settembre 1541); Milanesi 1878-1885, VIII, pp. 236-238 (4 settembre 1532); Frey 1923, pp. 10-15 (settembre, ottobre 1532).",VasariC
13,11 12  1535,GIORGIO VASARI IN FIRENZE A PIETRO ARETINO IN VENEZIA,"BRF, 2354, cc. 53v-56v, copia di Giorgio Vasari il Giovane.","Messer Pietro Divinissimo. Da poi che la fortuna mi ha volto l’animo verso voi, che per essere il lume della gran patria nostra, come nella spera celeste dell’elemento del fuoco, che tutto quel che si genera in terra vola con gran furia a trovare la moltitudine, unendosi con esso, così desidero veramente con ogni forza e industria accostarmi al lume di voi, perché, conoscendovi essere affezzionatissimo del dominatore dello sfrenato cavallo, il quale ha da essere obligato più a sua incomprensibili meriti, che non io di ringraziare il cielo e la fortuna e la sorte d’essere abitatore sotto e’ felici tetti della gran casa de Medici, quale ha sempre gettato una vampa, uno odore, uno splendore di remunerare gl’afflitti e tener conto della virtù. Per lo che mi è parso, per esser io intervenuto la mattina de cinque di dicembre a veder sacrare il castello di Sua Eccellenza, mi è parso, dico, farvelo noto, acciò ci abbiamo a concordare insieme a voce unita a dire: “Nos qui vivimus benedicimus Domino. ” Aveva fatto el corso appunto l’aurora, quando io giunsi e nel giugnere a punto mi si appresenta innanzi la porta del castello uno apparato fuor d’ogni ordine d’apparato, nel quale era volto a tramontana uno altare, adorno di bellissimi broccati e altre appartenenze ecclesiastiche, con solenne pompa adorno, allato al quale era una sedia addobbata episcopalmente. Venuto il Reverendissimo Marzi, postosi a sedere sopra, fu spogliato dell’abito ordinario, sempre salmeggiando con antifone e responsi et altri salmi. Appresso fu cominciato a vestire dell’abito pontificale con grandissime cerimonie; e poi uno stuolo di voci con alcuni contrapunti cominciorno “Spiritus Domini super orbem terrarum”, dando odoriferi incensi con profumi all’altare in particulare e di poi alle bandiere, che per detto castello dovevano servire. Udi[i] un “Chirie”, che pareva fussi cantato da voci celesti e la terra pareva che si facessi lieta della “Gloria”, ch’io senti[i] intonare dal Reverendissimo, alla quale fu risposto da una moltitudine di tromboni, cornetti e voci, che certo si inchinava per la dolcezza la testa, come quando si ha sonno intorno al fuoco. Il che fu interrotto dall’orazione, che per Carlo Quinto udi[i] con voce tonante; e seguitando, appresso lei soggiunseci: “Famulo Tuo Alessandro et dirige eum secundum tuam clementiam in viam salutis eternae. ” Sentii poi esplicare da uno, che Pietro e Giovanni erano in Sammaria, facendo molti e molti miracoli; e mettendo le mani addosso a molti, pigliavano lo Spiritusanto. Che finito, fu da concenti di tromboni cominciato “Veni, Sancte Spiritus”; e poi si seguitò il vangelio, doppo il quale intonando il “Credo”, gli fu risposto con assai più rumore che non si ode la quaresima al Ponte Vecchio intorno a una cesta di tinche. Finiro i cantori e ricominciaro, riposati, il verso, che va doppo, tal che ci riducemo al “Prefatio” con tante cirimonie, che ci fu d’ora ch’io pensai d’accozzare la cena col desinare in un medesimo tempo. Venne il termine di levare in alto il Nostro Signore; e di già s’incominciavano a vedere comparire i capitani, armati di alcune arme divinissime, che rassembrava il trionfo di Scipione nella seconda guerra Punica, e passavano a quattro a quattro, si distendevano inverso il corno sinistro, voltando le spalle verso levante. Era nell’ultima coda quaranta pezzi d’artiglierie, alle quali era quattro par di buoi per ciascheduno, e tutte nuove, con l’arme ducale e bellissimi garbi, adorni con ulivi, seguitate da alcune carrozze, piene di palle, tramezzate con muli, carichi di bariglion di polvere et altri strumenti bellici, i quali per l’aspetto loro ariano messo paura a Marte. E si vedevano tali volti bianchi in aspetto a essere strumento di mettere tal morso a chi l’ha messo a tanti. Fu finito la messa con una benedizione, che pareva che venessi di cielo; e fu messo Sua Eccellenza inginocchioni a’ piè del Reverendissimo col capitano a man stanca, il quale capitano per la sua fedel servitù ha avuto tal premio, il nome del quale è messer Pier Antonio da Parma. Fu letto dal Reverendissimo con parole appuntate l’ordine, perché Sua Eccellenza lo instituiva capitano con moltissimi interessi, nelli quali si contiene la salvazione dell’anime dannate, obligandosi e giurando il capitano di non conoscere altro padrone che il Duca, et intervenendo altro, che Dio ce ne guardi, resti in potere di Carlo d’Austria Quinto e de gl’altri suoi titoli imperatore. Del che gli fu dato bandiera e bastone a ore diciannove e minuti tre, secondo ch’io possetti vedere da un frate del Carmine, che aveva un quadrante in mano, accompagnato con Cammillo della Golpaia. E vi giuro, che avevano una soma d’oriuoli, squadre, archipenzoli, regoli, centine del cielo e della terra. E venuto al termine del terzo punto, si sentì un rumore d’artiglierie e di trombe e archibusi, grida, che pareva ch’el cielo e la terra e tutto ‘l mondo rovinassi, e tanti cavalli, che anitrivano con furia di paura e di romore, che si ste’ un’ora, innanzi che i volti si vedessin’ chiari per la quantità del fumo. Molti signori cominciorno accompagnare el capitano nel castello, il quale era abbracciato da molti suoi amici. Alzato prima in su puntoni gli stendardi, et in prima vi era il segno di Cesare con tutti e particulari segni, che usa, e di poi gl’altri stendardi ducali, con i quali il vento greco scherzava. Cominciorno poi a seguitare i capitani e soldati a quattro a quattro, abbigliati di maniera, che mai si vide tal bravura, con alcuni archibusi bellissimi; né vi era alcuno che non fusse armato di arme bianca. Molti ancora erano armati di arme nera con maglia. Venivano poi le insegne con alcuni partigianoni divinissimi, che ariano combattuto contro i folgori di Giove: per il che stando stupito, mi fermai a vedere la gran copiosità delle picche, che era vergogna a non ce ne vedere nessuna d’abeto: tutte erano di frassino, quale con velluto in mezzo e quale ricamata, e alcuna con varii intagli. Il numero erano ottocento, che son sicuro, che ariano combattuto con le schiere doppie. Passai di poi drento, e si vedevano sù per le mura, circondandole attorno, un pieno di soldati, facendo corona al giogo de’ mal contenti, e così umiliata la superbia, conculcato il leone da umile e mansueto agnello, e così paga col tempo Domenedio i novissimi primi et i primi novissimi: “Multi sunt vocati, pauci vero electi. ” Partito adunque, mi tornai con intenzione di farvi partecipe di tanta grazia e dono: che ben felici chiamare ci possiamo, avendo visto in questo pessimo seculo il morso e le pastoie, che già servivono al cavallo et a degl’altri ora legano e imbrigliano il febbricoso leone; e credo, che bisogneria essere dove siate per udire i mughi orrendi di quegli che non possono udire nominare il nome del nostro dominatore, quali son simili al tizzone spento nell’acqua, che da principio fa fumo assai e calore, e venendo all’aria, col tempo s’ammorza. E per dar fine al mio ragionamento, dico, che ricevei una vostra alli 19 del passato, a me cara come i zuccherini delle monache a’ frati. Et in vero avete ragione a voler bene a questo signore; e mi dite non avere in ciò perso niente. Lo credo, avendo la grazia di Sua Eccellenza, quale vi ama di buona maniera, portandovi più affezione, che non portano le bizzoche de’ zoccoli a San Francesco. E vi dico che leggendoli la vostra, divinissimamente piacque; ma più saria piaciuta, se in stampa non ce l’avessi mandata, perché perdono di quella divinità che di voi risplendendo esce. E ne fa fede l’altra vostra scrittami, che si lesse più minutamente, non dicend’io per questo, che ella non fosse come le altre vostre; ma quella a un principe ha un certo non so che. A perdonar vaglia, Messer Pietro, s’io entro troppo in là, non ne incolpate me; incolpate l’amore e affezione, che vi porto, acciò non credessi, che fussi stat’io. Subito letto la vostra con quello aspetto che stanno a udire leggere le benefiziate a chi va dreto alla sorte de’ lotti, raccolsi, che il desiderio vostro era, che io in quel punto mandassi a vostra sorella cinquanta scudi, che aveva in mano messer Ottaviano. E leggendoli il capitolo della vostra, sogghignando disse: “Io gli voglio fare la lettera, che pagati gli siano e’ cinquanta scudi, che sieno d’oro di sole, per essere de’ Medici e non degl’Albergotti”, rallegrandosi del presente, che doveva venire, e più di quelle lumache che non avete in ascendente. Ho mandato la lettera di cambio a vostra sorella, alla quale saranno pagati subito; e a lei lascio la cura, e di là ne arete risposta. Mi si era scordato, che’l vostro cognato è venuto qui col signore Otto e desidera che sappiate, che per amor vostro ha fatto tutto quello che ha fatto. E addì 6 di questo gli diede l’anel celato, presente il signore Otto. E Gualtieri Bacci desidera lettere da voi, non volendo altro che fogli, se non li mancherete. O Dio! Io sono più obligato a messer Pietro, che i muratori al Duca Alessandro. Io non penso mai mai poter menare tanto, ch’io mi vi disoblighi o, sel diavol vuole, ch’io abbia questa testa, che mandar mi dovete. Che di già la veggo non stare dipinta, ma per forza di disegno, colori e rilievo muoversi, ingannando, facendo bugiardi gl’occhi d’ogniuno. E credo che vediate in spirito, che nessuno sarà più contento né felice di me, avendola innanzi. Sono per dare la volta come i trabocchetti di Siena, perché stupisco della maniera di messer Tiziano, al quale darete tante some di grazie quante di calcina ne va nel castello del Duca, basciandoli le mani et il volto, facendoli a sapere ch’io lo servo con l’animo e con la mente e col quore, e che io desidero più lui, che i predicatori la quaresima, o vero i medici le malattie, o vero i pampepati l’Ognissanti; ricordandovi, che non guardiate tanto la mia testa, che la vostra non vadia in fumo o in olio da ugnersi la barba. Il gentilissimo messer Girolamo da Carpi mi aveva scritto una lettera; e per temenza e per amore, che porta alle nove muse, non li parendo essere una gran sicumera, o per dirlo in vulgare, non fa professione di loro segretario, mi impose, ch’io facessi per lui la scusa, e vi si raccomanda. So, non bisogna, sendo il secondo elemento di corte, che per Dio merita, che ogni persona gli doni la sua grazia; e alla sua gentilezza e virtù si deve ogni gran carro di benevolenza. E con questo vi lascio. Di Firenze alli 11 di dicembre 1535. ","Audin-Passigli 1832-1838, II, pp. 1455-1457 (11 dicembre 1535); Milanesi 1878-1885, VIII, pp. 245-249 (15 luglio 1534); Frey 1923, pp. 40-46 (11 dicembre 1535).",VasariC
208,26 11  1553,GIORGIO VASARI IN ROMA A SFORZA ALMENI IN PISA,"BRF, 2354, c. 44v, copia di Giorgio Vasari il Giovane.","Lettera della facciata del Signore Sforzo Almeni. Iersera con una coperta di Simon Botti mio ebbi una vostra di Pisa de gl’undici dello stante e la ricevuta del mio disegno sopra la facciata della Signoria Vostra, che per esser satisfatto a Sua Eccellenza et a lei, n’ho sentito quella allegrezza, che sentirà la Signoria Vostra per le sue lodi e per il buon voler mio, quando sarà finita; perché ho caro satisfare la mente di sì gran Duca e la voglia della Signoria Vostra e l’obligo, che ho preso di quella: e quando mi sarà consegnata da quella subito la ridurrò al netto; e di già l’ho allogata. Ora attenderò con la mia solita sollecitudine a provedere, innanzi ch’io parta, gl’aiuti e le cose necessarie che si ricerca alla spedizione di tal opera, e perché quella conosca che le lettere, le parole, i disegni non posson condurla, ma sì la persona mia, la quale con buon punto a cinque di novembre o poco dopo sarà a cavallo per la volta di Arezzo per questo conto. E ci sarei già stato qualche giorno, se messer Bindo Altoviti, al quale ha obligo questa mia poca di virtù, non l’avessi impedita per una loggia in casa sua in sul fiume del Tevere, la quale ho avuto a fare lavorare di stucco e dipignerla di mia mano in spazio di tre settimane; e fatto tanto lavoro, che io stesso di quest’arte me ne rido e mi maraviglio assai e credo, che Sua Signoria abbia cognosciuto, che non sono per dar volta di qua così per fretta. Ha voluto, che in questa mia partita paghi il debito per tutte le volte, che gli sono stato appresso. Ora io sono resolutissimo partire e già sono per strada quattro some de’ miei arnesi, e da tutti questi signori ho preso licenzia. Intanto se farete opera insieme con l’ambasciator di Roma e monsignore di Cortona appresso al Duca in benefizio mio, sarà, oltr’all’affezione che vi porto, uno obligarmi a Sua Eccellenza e alla Signoria Vostra, in maniera che tutta la casa mia vi sarà sempre tenuta. Ora non rispondete più altro, ché il conforto che mi ha dato la vostra lettera, piena di quelle dolcezze che si può provare da gl’inchiostri de' veri amici, mi ha sì inanimito e cresciuto desiderio di servirla, che se non fussi la crudelta del verno, farei vedere a Firenze e a tutto ‘l mondo, che i basti e i gioghi, che si pongano a gl’uomini, quando son ripieni di cortesia, non scorticano, non infrangono e non pesano. Ora amatemi, che son vostro; e si degni la Signoria Vostra far reverenzia in mio nome a quel gran Duca, a cui fu sempre la virtù mia ardentissima di servirlo e di augurargli felicità. Di Roma alli 26 di novembre 1553. ","Audin-Passigli 1832-1838, II, p. 1448; Milanesi 1878-1885, VIII, pp. 313-314; Frey 1923, pp. 387-388.",VasariC
33,1 11  1538,GIORGIO VASARI IN FIRENZE A PIETRO ARETINO IN VENEZIA,"BRF, 2354, c. 50, copia di Giorgio Vasari il Giovane.","A Messer Pietro Aretino. Se nello intervallo di qualche mese non vi ho visitato, non è per questo, che ogni minuto d’ora non vi ricordi et ancora non visiti con l’animo riverentemente quella gran presenza che è in voi; e così come il ricordarvi et il vedervi mi fa sentore nella memoria di riguardare la divinità della vostra virtù, dove si specchia ogni persona rara; ché delle cose mirande, che la natura produce, fà che la vostra è più colma di maraviglia e ben gloriare mi poss’io nell’età sì giovane essere stato da un Pietro tale chiamato figlio e aver meritato dalle virtù sue esser messo nelle sue opere. Certo, che con il vostro modo amoroso avete indotto la peregrinazione de’ miei anni a sommergersi nelli studii, le fatiche de’ quali saranno tali, che meriterò d’esser vivo a dispetto della morte, celebrando con l’opere, l’opere de’ miei benefattori. Onde il primo moto, che debbo fare de’ parti che le mie mani faranno, ne adornerò la nobilissima casa del magnifico Ottaviano, per avermi elementato per infino a ora, che sono quel che mi sono; il quale per aver colmo di carità e di paterno amore il petto verso quella virtù, che cava di fango le genti, merita esser veramente amato e riverito. Onde non posso fare, che nelli scritti e nell’opere non lo ricordi, ricordandomi, che di me non era ricordo, se lui di me recordato non si fosse. Il quale vi bascia le mani e vi si raccomanda, scusandolo con voi, che non può eseguire l’animo suo, per esser servizio de’ servitori l’obbedienza; ma quando esso potrà, non mancherà di fare quel tanto che si spetta alla vostra virtù e alla sua benignità, perché li siate scolpito nel mezzo del core. Di me poi vi dico, che questo anno doppo la tornata di Roma, che fu di luglio, nel tempo che vi stei non feci altro che disegnare; e la spogliai delle più mirabil cose che vi fussino. E sino al presente giorno sono stato con tre garzoni a Camaldoli maggiore per fare un grandissimo lavoro, il quale non si è finito per ancora, per esserci freddo, tal che io son venuto a fare l’Ognissanti con messer Ottaviano e anco per visitare il Duca. Di corto andrò al Monte San Savino finire un tavolone di nove braccia, benché questo verno tornerò a stare a Firenze per insino a maggio. Intanto, dove io mi sia, sono vostrissimo e il medesimo che sempre fui, come proprio figliuolo. Di Firenze li... di novembre... ","Audin-Passigli 1832-1838, II, p. 1453 (novembre 1538); Milanesi 1878-1885, VIII, p. 272 (novembre 1537); Frey 1923, pp. 99-100 (novembre 1538).",VasariC
198,14 10  1553,GIORGIO VASARI IN ROMA A SFORZA ALMENI IN FIRENZE,"BRF, 2354, c. 40v, copia di Giorgio Vasari il Giovane.","Al Signore Sforzo Almeni. Rispondo alla vostra del 7 di questo; e con più satisfazione e certezza arei risposto prima, se io avessi avuto la lettera di monsignore di Cortona, come la Signoria Vostra mi accusa nella sua; perché a quest’ ora arei resoluto di venire a fare la facciata di mia mano, come me ne ricercate e mi ci includete di nuovo, se bene me n’ero scluso, ancora che il mal del fianco, nimico del lavorare in fresco a i corpi umidi come il mio, mi conduca, quando ci lavoro, a cattivi partiti. Ma veduto la voglia, che la Signoria Vostra ha di fare, che ella sia esemplo di tutte quelle che si hanno a fare da ora innanzi in Firenze, mi fa risolvere, conoscendo il merito vostro, amandovi come fo, a fare il debito mio con spendervi intorno ogni sorte di fatiche e mettermi a pericolo di ciò si sia; confortandomi che i servizii, che si fanno liberamente a chi gli merita e gli conoscie, il cielo, che gli comparte giustamente, aiuti le parte che lo vanno immitando; pure che la troppa fede, che mostrate avere ne’ fatti miei, l’opera mia, che non gli è pari, non gli scemi di grado; ma spero, quando ciò sia, dove mancherà l’eccellenza, supplirà in quello scambio il buon voler mio et il vederla nascere presto e con amore. E già per saggio dell’averla presa per mia figliuola, ho fatto il disegno di tutto il partimento, astratto assai dall’altre facciate, che si sono fatte e che si fanno. E, come so il volere del nostro illustrissimo principe, io disegnerò le storie che mancano ne’ vani, i quali ho lasciati per ciò. Veddela, venendo in camera mia il mio rarissimo e divinissimo Vecchio, il quale si compiacque intorno guardando la stravaganzia degl’ornamenti, la bizzarria dell’ordine, la moltitudine delle figure, ancora che la lodassi secondo il suo costume, lodò molto più il bell’animo vostro di abbellire e ornare più le bellezze di cotesta città, la quale ha ornato e imbellito e ingrandito voi. Intanto io mi vado spedendo sì dalla corte come dall’altre cure e faccende di amici miei cari, che tosto spero avere satisfatto loro, per partirmi e satisfare di costà il principe e la Signoria Vostra con la casa mia; volendo mostrare con l’opere a chi mi scrive, ch’el Duca, mio signore, dice che non mi so fermare, che non ha considerato, ch’el contrapeso de l’aver moglie fermeria il Mercurio, e troppo sa, che il correr dreto a chi fugge fa allenire le forze, et invecchiando si manca di spirito, di speranza e d’animo. Fussi pure io stato degno in tanti anni, che me gli sono offerto, d’aver mangiato il suo pane! Perché se l’opere mie, che son pur assai et in diversi luoghi e’ fanno ornamento alle regole de’ frati, ornassino le camere e sale di sì alto principe, la virtù mia sarebbe cresciuta d’altra maniera, che non ha fatto sì nell’onore, nella fama e nella utilità. A me basta ora esser condotto qui e con proposito, che questo resto, che mi avanzerà, non vadi in bocca a Satanasso sì della vita mia straginatissima, dell’opere, del corpo e dell’anima: che pure sa la Signoria Vostra e tutto Firenze, che io ho mostro avere lavorato molte cose, ma ultimamente la tavola di San Lorenzo, più per il voto dell’onore che per l’avarizia, avendone avuto sì picciol prezzo, con tante fatiche, a tutte mie spese. Or sia come si voglia. Io non posso ringraziarvi tanto quanto io sarei tenuto alle offerte che mi fate; le quali sono registrate nel cuore mio, per servirmene, bisognandomi, e poi pagarvene il merito con tutta l’usura, che strasordinariamente ci può andare. Non ve ne dico più altro, perché non ho concetti che sappino pagarvele di parole, e resto, che mi comandiate. Di Roma alli 14 d’ottobre 1553. ","Audin-Passigli 1832-1838, II, p. 1446; Milanesi 1878-1885, VIII, pp. 306-307; Frey 1923, pp. 371-373.",VasariC
177,30 11  1553,GIORGIO VASARI IN ROMA A GIOVANNI BATTISTA RICASOLI IN FIRENZE,"BRF, 2354, c. 35, copia di Giorgio Vasari il Giovane.","A Monsignore Reverendissimo... , Vescovo di Cortona. Poi che vi siate ornato, Signor mio, di tante varie pitture sì drento in casa come fuori in varii luoghi, per apparire, oltre alle amorevolezze usate, protettore della nostra arte et artefici suoi, mi fa pigliare sicurtà di quella, sendo diventato de’ membri d’essa a salutarvi con questa mia. E oltre all’affezione, sendovi obligatissimo ancora più che non arei fatto, se non vi fussi scoperto amorevole con tutti i pittori aver caro di fare operare e confortare che si faccia. E da questa vostra prontezza e modo di beneficarci porto tanto amore a voi e a questi tali, che cercano di mettere in campo, che ai posteri resti opere de’ tempi nostri, per lassare memoria del secolo, dove l’eccellenza è venuta. Ché non è cosa impossibile che non mi fussi facile in cercare di contentare questi tali, che fanno sì pietosi et amorevoli offizii, che se io sapessi predicare, direi più de’ loro fatti che i frati bisgi di San Francesco. E quantunque io sia sempre andato cercando fare molte opere, così piccole come grandi e fatto limosine assai della mia povertà a infiniti con cose dell’arte mia, ho sempre avuto riguardo dare le mie fatiche, ancora che non siano né la Venere d’Apelle né la Diana di Zeusi, a chi ha favorito gl’artefici e si è dilettato dell’arte. Confesso adunque avere a esser tributario vostro, poi che procurando per noi e amandoci, siate già fatto nostro; et a cagione ch’io possa pagare largamente questo debito, la Signoria Vostra potrà intendere da il vescovo d’Arezzo e da messer Sforza, cameriere segreto di Sua Eccellenza, qualmente io promessi al nostro Duca, come avevo satisfatto Nostro Signore de’ suoi capricci, volentieri me ne tornerei in Toscana, sendo più stracco che ricco, lontano alla consorte, senza figliuoli e discosto dalle cose mie e privo di tanti amici. Et ancora che l’avarizia e ambizione mi potessi tener qua, per lassare oltre a molte opere a gl’eredi miei il modo d’andarsi a spasso e qualche dignità da mettergli a casa il diavolo, da questa arte io non l’ho fatta fino a qui, non voglio che essi si avezzino a stare oziosi et in fine giocarsi le mie fatiche doppo la morte. Et ancora che qui mi sia fatto provisione onorata e promesse di gran cose, e datomi il martorio, perché io ci conduca la famiglia, la quale me ne guarderò come dal fuoco, conoscendo che mai più tornerei in cotesti paesi, e dove ora porto la barella, mi toccherebbe, seguitando, a tirare la carretta. Ammi condotto a tale la speranza della corte, che ancora che si possa avere quel che si desidera, per non avere più impacci, la disprezzo e poco la curo, desiderando, come ho detto a monsignore d’Arezzo et a messer Sforza, più la quiete dell’animo per fare con mia comodità opre che mostrino a chi resta, il valore del poco ingegno, che mi ha donato Iddio, che le città et i tesori, donati da Alessandro Magnio alla virtù e tavole d’Apelle. Avendo visto che l’esser ricco lieva l’amore delle cose dipinte, che sono morte, per metterlo alle vive, che sono da dovero. A me basteria una casa con orto da filosofare et una opra che durassi parecchi anni, che o lei finisse me, o io finissi lei, con tanto quanto consumassi mia madre vecchia, la mia donna, io et una fante e famiglio che avesse cura d’una chinea vecchia, che non può attigner l’acqua per bere né streghiarsi da sé. Da quello in sù, se mi bisognassi gonnelle o altro per la brigata, farei in fra anno per gl’amici qualche santo, che lui gl’aiuterebbe. Crederei bene, che s’io fussi riposato dell’animo, far muovere le mie figure per l’avvenire in tanti gesti, che il principe nostro pagherebbe per me tutte le mie gravezze et anche qualche debito, se io ne facessi in fra anno. Ora questo discorso mio lo fo con la Signoria Vostra, Monsignore mio amantissimo, che sendo io obligato al Duca, che mi accennò che quando io avessi finito, volentieri si servirebbe dell’opera mia, mi pare mio debito, poi che son vicino alla fine, innanzi ch’io pigli altro, egli per mezzo di Vostra Signoria lo sappia, volendomi, come son suo, per suo; che mi pare pure vergognia mia, sendo allevato da cotesta illustrissima casa, ch’io abbi andare a vettura e zinganando per tutta Italia fino alla morte. Se io per mezzo vostro vengo a fare qualche opera segnialata, ora, se avete acquistato nome fra tutti per l’adietro di benefattore, che dirà l’arte e il mondo di questo che farete adesso? Io non voglio stringervi, né pregarvi a far altro in questo caso, che vi strigne l’amore del vostro principe, l’affezione di abbellire la patria e l’amore, che portate all’arte et il buono animo, che la Signoria Vostra ha verso di me; ché facendo cosa di merito, renderete alla madre un figliuolo, alla moglie il marito, a gl’amici un compagnio e a voi un servitore: giudicate per questo, che merito sia il vostro, risultandone tante comodita! Imperò io lascio la cura a Iddio et alla fortuna del buon fare amico di chi desidera le memorie eterne, che so favorirà tutte le parte. Et io, che vi amo quanto vedete, avendo fiducia in voi, ho fatto sicurtà con Quella, scusandomi però, s’io avessi usato troppa prosunzione appresso della Signoria Vostra come pittore e scrittore, sendoci concesso dal mondo liberamente dipignere e scrivere tutto quello che ci piace. Et a Vostra Signoria quanto so e posso mi raccomando. Di Roma alli... di... 1553. ","Audin-Passigli 1832-1838, II, pp. 1442-1443 (1553); Milanesi 1878-1885, VIII, pp. 301-302 (ottobre 1553); Frey 1923, pp. 362-364 (ante 16 settembre 1553).",VasariC
24,31 01  1537,GIORGIO VASARI IN AREZZO A BARTOLOMMEO RONTINI IN FIRENZE,"BRF, 2354, c. 28, copia di Giorgio Vasari il Giovane.","A messer Baccio Rontini sopra la tavola di San Domenico d’Arezzo. L’esservi io tanto obligato, come sapete, per la scienzia vostra, che oltre al grande Iddio, maestro Baccio amorevole, mi avete reso una volta la vita e un’altra la sanità, fu che domandandomi voi, s’io son vivo o morto, poi che di me non si sente fumo, né polvere si vede, vi rispondo, che mi sono serrato in una stanza per abbozzare una tavola, che va qui in Arezzo nella chiesa de’ frati predicatori, che la fanno fare gl’uomini della Compagnia del Corpus Domini per metterla su l’altare maggiore. Io da che mi partii da voi, sono per la morte del mio Duca in tanta malinconia, che son stato e sono per girare col cervello; e lo dimostrerrà quest’ opera: che facendo io Cristo deposto da e’ Niccodemi dalla croce, mentre sono quattro figure sulle scale, che con fatica, diligenzia e amore hanno schiodato Cristo, un di loro abbracciandolo in mezzo, sostiene la maggior parte del peso; l’altro preso la gamba ritta nel ginocchio, aiuta a reggere, che venga giù contrapesato; un altro preso il braccio manco, scendendo come gl’altri due, ch’han mosso il passo, vien secondando loro. Un altro appoggiato la scala dreto alla croce, ha accomodato una fascia lunga, che fa quasi mutande a Jesù Cristo nel mezzo, et una parte ne tiene in mano lassandola a poco a poco, sostiene parte quel peso; il resto della fascia è buttata sopra la croce e giù in terra è uno, che tenendola in mano, ammollando a poco a poco, lassa calare il corpo morto: così si vede queste cinque figure accordate a calare il Salvatore loro per dargli più onorata sepoltura, che egli non ebbe morte. In terra è cascata la Nostra Donna, dal dolore tramortita, che piangendo Maria Maddalena con l’altre tre Marie, mostrano segno di doppio dolore. San Giovanni, per non vedere la crudeltà dell’empia morte del Signore e lo svenimento della Madre, scoppiando nel pianto, ambe le mani al volto messosi, così chinato, sfoga l’acerbo suo dolore. Quivi sono i centurioni a cavallo, che spettano, doppo l’averlo visto mettere in sepultura, consegnarlo a’ soldati di Pilato. Così l’aria per l’oscurar del sole è tutta tenebrosa, ancora che sia accanto a’ monti rossa dal suo tramontare e mostri una parte del paese di Ierusalem. Così mentre lavoro, vo considerando a questo divino misterio, che un giusto figliuol d’Iddio fussi per noi così vituperosamente morto. Tollero l’afflizion mia con questo e mi contento vivere in questa quiete poveramente, ché provo una somma contentezza d’animo. Io andrò passando il tormento de’ mie vani pensieri in così fatta maniera, fino che io consumi quest’opera, che seguitandola senz’essere interotto, giudico, che presto l’arò finita. Intanto, se voi desiderate, come scrivete, di venir Arezzo, mi sarà sommamente grato, perché, oltre che vedrete chi vi ama e vi ha obligo, potrete far servizio a mia sorella, che d’una scesa, che ha in un braccio, sarà forse libera con la vostra virtù, che vi ha donato Iddio. E se qua posso cosa nessuna, che desideriate da me, sapete, che di me potete pigliare maggior sicurtà che di Galeno o Dioscoride vostro; al quale ho dedicato forse 10 carte di varie erbe, di mano mia colorite e ritratte di naturale, come l’altre, che da me vi sono state fatte. Mi sarà grato, che venendo, portiate con esso voi quel libro dell’ossa e notomia, che l’altr’anno vi donai; perché me ne servirò un poco, non avendo io qui comodità di aver de’ morti come costì in Firenze. E state sano, che son più vostro ch’io fussi mai; e con questo fo fine. D’Arezzo alli... febbraio. 
 ","Bottari-Ticozzi 1822-1825, VIII, pp. 67-70 (febbraio); Audin Passigli 1832-1838, II, pp. 1437-1438 (febbraio); Milanesi 1878-1885, VIII, pp. 270-271 (febbraio 1537); Frey 1923, pp. 79-81 (febbraio 1537?).",VasariC
194,30 09  1553,GIORGIO VASARI IN ROMA A GIOVANNI BATTISTA RICASOLI IN FIRENZE,"BRF, 2354, c. 37v, copia di Giorgio Vasari il Giovane.","A Monsignore Reverendissimo... Vescovo di Cortona. Io non dipinsi mai, ch’io mi ricordi, la volontà del far servizio allo amico. Venendomene occasione, potrò mettere in opera la lettera, che la Signoria Vostra mi ha mandata, la quale mi è stata sì cara e sì grata e tanto mi ha fatto indolcire e rallegrato e confermato nella openione, che ho sempre avuto di lei, che la speranza d’avere a fornire presto l’albero della mia peregrinazione comincia non che a cascare le foglie da’ rami, ma a seccarsi le radici; ancora che per l’utile io abbi fatto più frutto fuora, che in casa mia, io mi contenti tornare. Io son tanto satisfatto del vostro buon volere, che se io non godessi mai d’altro che della dolcezza et amore che si è acceso fra l’uno e l’altro, mi chiamo satisfattissimo da quella. E per non deviare dalla promessa fattavi attenderò a mantenere l’animo mio in questo buon proposito, a cagione ch’io possa ridurre questa mia vita a miglior vita. Fate, pure con comodità vostra, tutto quello che voi pensate di me; che sempre ch’io sia quietato dell’animo, il quale al presente trovandosi disunito dalle membra di casa mia, per stargli lontano, farò, giusto il poter, mio onore alla Signoria Vostra delle fatiche mie et a tutti coloro che si serviranno di me per mezzo suo. Ora state sano e amatemi al solito, ch’io amo e amerò e osserverò sempre la Signoria Vostra, alla quale quanto so e posso mi raccomando. Di Roma alli... d’ottobre 1553. ","Audin-Passigli 1832-1838, II, p. 1444 (ottobre 1553); Milanesi 1878-1885, VIII, pp. 301-302 (ottobre 1553); Frey 1923, pp. 366-367 (23 settembre-7 ottobre, forse 30 settembre? 1553).",VasariC
28,6 07  1536,GIORGIO VASARI IN AREZZO A NICCOLÒ SERGUIDI IN FIRENZE,"BRF, 2354, c. 26v, copia di Giorgio Vasari il Giovane.","A messer Niccolo Serguidi sopra l’ornamento di San Rocco. Ecco, messer Niccolò mio onorando, che doppo le tante fortune e pericoli corsi, cacciato più dal destino che dalla volontà ch’io avessi di rimpatriarmi così presto, io sono condotto Arezzo, dove la carità di mia madre e l’amorevolezza di Don Antonio, mio zio e la dolcezza di mia sorelle e l’amor, che mi porta tutta questa città, mi han fatto conoscere ogni dì più le catene dure della servitù, che avevo della corte e la sua crudeltà, l’ingratitudine e le vane speranze sue, il tosco e il morbo delle adulazioni sue e in somma tutte le miserie; che chi s’impaccia con essa, se non per via della morte, non escie e non si sgoluppa mai. Non mi confortate più al ritorno, né al servizio suo; perché quando uno delinquente è condannato alla morte e liberato dalla grazia d’Iddio, incorrendo di poi nel medesimo peccato, non solo merita di nuovo la morte corporale, ma l’eterna e più, se più si può. Tanto che chi perde una servitù acquistata, come la mia, in puerizia, crescendo la grandezza con la virtù a paro, non può mai rincominciar cosa, che l’animo d’una perfetta sincerità si accomodi a suggetto nessuno, ancorchè fussi e maggiore grandezza e migliore speranza, se già l’avarizia seminando i semi suoi, non fa inchinare gl’appetiti nostri, che per esser volubili di mente e sitibondi d’oro et ambiziosi per vedersi onorare, pregiare e lodare, ci conduce spesso in maggior miseria, che non è la grandezza che si cerca. Io vi ringrazio assai de’ vostri maturi consigli, poi che dalla inimica fortuna e da Dio sono stato libero, forse conoscendo che per aver prima volto l’animo al grande Ipolito de’ Medici, che Clemente Settimo dovessi per mezzo suo porgere alla mia casa quegli aiuti, che mancando l’uno e l’altro, accese la speranza, i lumi della devozione e fervore verso il Duca Alessandro, i quali parendo forse a chi governa, che io accecato nella vanagloria, nel favore e nella superbia, avessi per così fatto esemplo non solo io, ma chi ‘l serviva a conoscer la miseria e poca certezza nostra nel sperare negl’uomini di governo. Io son da vero, tutto ardente, diventato nelle cose della vita tanto ghiacciato, che riconosciuto me stesso, ancora che da questa poca virtù in fuora non mi sia rimasto del mondo nessuna speranza, ancora che mi sia grave peso avere ancora a maritare una sorella senza l’avere il carico di mia madre, d’un’zio vecchio e un fratello. Son pur solo a desiderar di servir coloro, che per veleno o per coltello ti son tolti, quando più se n’ha di bisogno. Eccomi preparato per sempre voler vivere del mio sudore e faticare col fare opere continuamente per tutto. E se elle non verranno qui in casa mia, andrò a trovar loro dove le saranno; e così confidandomi in Dio, so che farà nascer l’occasione di fare pitture a quegli che non se ne dilettorno mai. Lo studio dell’arte sarà da qui innanzi colui, che vo corteggiare, per mezzo del quale offenderò meno Iddio, il prossimo e me stesso. La solitudine sarà in cambio dello stuolo di coloro, che per lodarti e per metterti innanzi, sei obligato a temergli, amargli e presentargli: dove in essa contemplazione di Iddio leggendo, si passerà il tempo senza peccato e senza offendere il prossimo nella maledicenza. La villa sarà il conforto degl’affanni miei e il vedere chi mi generò mattina e sera, avendoli per questo spirito tanta obligazione doppo Iddio. Or ecco con questa rotto sì lungo silenzio per farvi por fine al persuadermi, ora che son sano, farmi venire infermo e di libero servo e di umile superbo. Questa vi basti. Torno a rispondervi anco, domandandomi quello fo ora. Io ho finito la tavola di San Rocco, e da questi uomini della compagnia ho preso a fare la cappella e la facciata con tutto l’ornamento, nella quale ho fatto nella predella della tavola a proposito della peste, quando Davit fece numerare il popolo, che da Natan profeta gli fu detto, che avendo peccato, il Signore lo voleva punire, che egli eleggessi o la fame o la peste o l’esilio. Che mostrandogli in aria la Fame, che è una figura secca, con spighe di grano in mano senz’acini, cavalca una affamata lupa. L’Esilio è un re in fuga, cacciato da sua medesimi. La Peste, che è piena di saette, con un corno pien di veleno, soffiando infetta l’aria, a cavallo in sur un serpente, che col fuoco e col fiato fa anch’egli il medesimo. Vedesi nell’altra l’angelo del Signore percuotere di saette il popolo, che cascando i morti sopra i morti, riempie Davit di compassione, pregando il Signore, che lui e non il popolo ha peccato, chiede la vendetta sopra di sé. Così è presa la mano dall’angelo d’Iddio; e cessando il flagello, compera Davit nella terra il tereno a Areuna Iebusei e lì edifica l’altare del Signore e gli fa sacrifizio. Ho fatto nella volta pure storiette di Moisè e sotto San Pietro e San Pagolo, figure maggiori del naturale; così nella faccia di fuora sopra dua porte, per ciascuna in un tabernacolo un profeta a sedere, con certi putti; e sopra ne’ frontoni, in sur uno la Carità co’ suoi figliuoli appresso, che le fanno giuochi intorno; nell’altro la Speranza, che volta gl’occhi al cielo, aggiunte le mani, prega e spetta il fine del suo servizio. Sopra l’arco del mezzo è la Fede Cristiana, che in un vaso ha drento un putto, nato allora, e con l’acqua del santo battesimo lo fa cristiano. Sonvi appresso gl’altri sagramenti della Chiesa, avendo in mano la croce del Nostro Signore Jesù Cristo. Questa presto sarà finita, perché m’ingegnio satisfare questi mia compatrioti assai, poi che di quello che hanno lor medesimi, cercono satisfare me. E da che vedete che ho che fare, arò caro, che da qui innanzi non mi parliate più di corte. E son vostro. D’Arezzo addì 6 di luglio 1536. ","Bottari-Ticozzi 1822-1825, III, pp. 63-67 (6 luglio 1536); Audin-Passigli 1832-1838, II, p. 1436-1437 (6 luglio 1536); Milanesi 1878-1885, VIII, pp. 274-276 (6 luglio 1537); Frey 1923, pp. 85-87 (6 luglio 1537?).",VasariC
