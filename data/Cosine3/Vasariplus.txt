Illustrissimo e Eccellentissimo Signor mio. Io mi son tanto rallegrato della riforma, fatta a l’opera di Santa Maria del Fiore, sì per l’utile universale di questa città e dominio per cagione de’ legniami, come ancora per il nuovo proveditore, che ha a star qui, e di quello che si va pensando che stia alle selve in Casentino, dove n’ha nascier la salute e l’utilità di questa chiesa e di questa muraglia. E perché non restava, a voler raconcialla del tutto a che la fussi perfetta, che unn cancelliere sufiziente, e che avessi giudizio et amor a quella casa, sento, che ser Tomaso da Cascina, allievo di ser Giovanni Conti, si trova al bargello, forse per troppo licenzioso, che fu l’anno passato fatto per grazia di Vostra Eccellenza cancellier dell’Opera sudetta, e perché potria esser facilmente che costui avessi finito il tenpo suo, mi è parso di mettere innanzi a Quella ser Carlo Gherardi, procuratore alla Mercatanzia; il quale ho inteso che altra volta suplicò per il medesimo a Vostra Eccellenza Illustrissima e perché lo conosco per questo di giudizio e sufizientissimo e molto servitore di Vostra Eccellenza di fede e di bontà e serventissimo per i suoi ministri a corte e diligente (che è tutto quel che ha bisognio quel luogo), volentieri lo metto innanzi e lo raccomando a Vostra Eccellenza Illustrissima per benefizio dell’Opera e ancora, perché egli possa, col carico di molti figlioli che ha, che tutti gli fa atendere alle virtù, possa seguitar di fargli venire perfetti, oltra che sendo povero, possa ancora con questo aiuto dar la dote a due fanciulle, che si trova in monizione;: perché, oltra che la farà questo bene allui e a tutta la sua famiglia, farà ancora utile all’Opera e questa grazia a me, che per tutte queste cose necessarie, la dimando a Vostra Eccellenza Illustrissima. Alla quale con tutto il core me Li raccomando, Di Vostra Eccellenza Illustrissima obligatissimo ervitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor mio unico 1 . 
 
 
 1 A Ser G. Ni Conti, che lo metta in libertà. Lelio T. 20 jan. del '61. A Giorgio Vasari, Pittore di Sua Eccellenza. Fiorenza. 
Serenissimo Gran Duca. Come per avisi più presti di questo Vostra Altezza arà saputo che Nostro Signore passò iersera a ore 22 et un quarto a l’altra vita, lassando con gran lacrime Roma et in mal stato tutta la Cristianità. Et a Vostra Altezza è morto il padre un'altra volta; et a me il medesimo. Assene portato quella fama di santità et di bontà che da San Pietro in qua non an fatto molti: dio voglia che non ce l’abbi tolto per punire i peccati nostri, che saria troppo. Et ce ne dia uno simile a questo! Contentisi Vostra Altezza del Voler di Dio et speri che l’ha fatto tale che non l’abandonerà mai. Le speranze che avevo del frutto delle mie fatiche se l’ha portate seco; e perché doppo Dio io fido in nella bontà et amorevolezza di Vostra Altezza, qual senpre prego Dio che facci ch’ella mi chiugga gli ochi, perché ho visto da Clemente VII in qua tante cose che non vorei vederne più. La sollecitudine, Signor mio, questa volta mi valse, perché la storia della battaglia è finita, che ho menato le mani come s’io fussi stato al conflitto de’ Turchi da vero; oggi e domani la coprirrò et assetterò, che non si guasti, poiché la sala Regia diventa conclavi; et per la prima comodità sicura me ne verrò a bellagio, che son non stracco, ma mezzo morto, per la via de Arezzo. Et mi riposerò parechi dì. Et intanto i cartoni della cupola s’invieranno a Fiorenza per dargli principio, che innanzi io vederò prima quella; alla quale bascio le mani, pregando senpre il Signor Dio per la sua salute. Di Vostra Serenissima Altezza Servitore Perpetuo Il cavalier Giorgio Vasarii. Al Serenissimo Gran Duca di Toscana Mio Senpiterno Signiore. A Pisa. 
Serenissimo Gran Principe Signor et Patron mio. Sono arivato salvo, e con gran satisfazzione di Nostro Signore ho dato principio a alcuni disegni di pitture che hanno a servire in una sala dinanzi alla capella, che io feci, contigua alla camera dove Sua Santità dorme. E la battaglia navale s’anderà adagio, perché questi capi, che ci si son trovati sopra, ci vogliono molte particolarità, e ci sarà che fare; però intanto io atenderò a una tavola per Nostro Signore d’un San Ieronimo in penitenzia, et alla giornata Vostra Altezza sarà raguagliata di quel che farò: né mi scorderò de’ disegni della cupola, perché lo studiar qui inporta assai, e l’opera che s’ha da fare n’ha di bisognio, et la volta della capella dì Michelagnolo mi sarà scorta. Nostro Signore mi fe' ragionar assai, e di quel che fa et atende Vostra Altezza, massime delle cose della Fonderia e stillazioni, che qui questo giardino di senplici Sua Beatitudine sene serve assai. Volse sapere come stava la Serenissima Vostra Consorte et le banbine, et mi dimandò duo volte, se era gravida; e nel vero tiene questo tanto Vechio gran protectione di Vostra Altezza et m’inpose che io salutassi Quella per parte sua, et che nelle sue orazioni non mancherà pregare il Signore Dio per Vostre Altezze, alle quali io essendo dedicato gli bascio con l’affetto del core umilmente la veste. Di Roma alli 12 di gennaio 1572. Maestro G. Bolognia travaglia a queste anticaglie per potersi fra XV dì partire. Di Vostra Serenissima Altezza Eterno e Obligatissimo Servitore il Cavalier Giorgio Vasari. Al Serenissimo Gran Principe di Toscana, Signore e Patron suo unico. A Fiorenza. 
Molto Magnifico e Reverendo Signor mio. Io sarò a ordine per venir queste feste a farle con la Signoria Vostra; ma il non mi avere avisato, se avete costì i miei scritti e le Vite, mi fa dubitare, che io non venga per non far niente, perché queste feste le vorrei consumare in cose utile, ancora che quando son con la Signoria Vostra, non perda mai tenpo. Inperò quella facci, che sabato mattina sia qui uno de vostri di costì, perché io sappi quel che bisognia portare, perché verrò senza Signore, perché la Cosina sta ancora nel medesimo modo, né guarderò per tre dì di non venire, perché la lasserò col suo fratello minore e con altre donne; e intanto non vi do altre nuove che quelle che avete intese da messer Raffaello vostro per le cose di Francia, e resto vostro. Di Firenze alli 12 di maggio 1562. Di Vostra Signoria Servitore Giorgio Vasari. Al Molto Magnifico e Reverendo Signor mio, il Signor Spedalingo de' Nocenti. A Poppiano. 
 Molto magnifico Messer Giovanni. Ho con piacere ricevuto la vostra et inteso, per fino quanto il Zaballa venne, che Sua Excellenzia era andata a Pietrasanta. Imperò desidero il ritorno suo per amor della venuta vostra, la quale, poiché io non penso, se non occorte altro, venire a Pisa, vi goderò a Fiorenza et alora ragioneremo insieme allungo, di quanto occorrerà per gli vostri et mia negozii. Ho piacere che in questo mezzo le cose della pittura al Palazzo de Cavallieri vada innanzi et si satisfaccia, et vi ringrazio delle offerte fatte per mio amore a Alexandro mio d'Arezzo. La pietra che la Signoria Vostra desidera, io non ho, ma ne provederò; et per la prima comodità l’arete, ateso che la vostra lettera m’è stata portata al tardi, non mancherò et, se altro volete, avisate. Di Fiorenza alli 16 di Dicenbre 1564. Questà lettera di Don Cherubino, – son frati della badia di Fiesole, – arò caro che l’abbia; la Signoria Vostra lo farà trovare. Di Vostra Signoria Servitore Giorgio Vasari Al Magnifico et come fratello osservandissimo Messer Giovanni Caccini. Pisa. 
Magnifico Messer Giovanni. La Signoria Vostra, perché né ‘l Priore né io non vi aviano veduto oggi, non s’è potuto risolvere molte cose inperò dovereno rivederci. Vi si fa intendere come Messer Federigo Zuchero non vole manco di scudi 300 della sue tele et se vi trova, overo se domani la Signoria Vostra vol trovar lui, potete dirli che voi siate per ispedirlo e che, per non gli torre delle fatiche sue, che chiami dua picttori a modo suo o forestieri o di qui che vene contentate, che subito ne chiamerete dualt[r]i, acciò che tutt’à quatro veghino le sue fatiche, et tanto quanto e’ faranno, tanto gli pagherete subito, che questa è cosa onesta per non si possa dolere; et nel resto son vostro. Di casa alli 30 di ottobre 1565. Di Vostra Signoria il Vostro Giorgio Vasari Al Molto Magnifico Messer Giovanni Caccini, Proveditor di Sua Eccellenza Illustrissima. In casa. 
Molto Magnifico Messer Giovanni. Io conosco il bisognio del mio venire veggo e sento i travagli che son costì, non vorrei trovarmi a cose di dolore, perché non si può se non stringer nelle spalle e perché, dove mette la mano Dio, non debba l’uomo metter la bocca. Taccio e mi vo rimettendo insieme per raccomandare a Dio con le mia fredde orazioni il mio Duca, il mio Duca, che pur teme, conoscie e con buona mente e giusto dessiderio ha riceuto tante grazie da lui. Inperò spetterò l’occasione, ma più quella dell’esser sano, perché sto poco bene, et ho auto caro ch’el vostro male sia finito, e come potrò, non mancherò venire, che tanto direte al Signor Sforzo et al Signor Montalvo; né mi posso levar da dosso, che ogni sera ho un poco di ricciordi febriciatta, intasatissimo tosso e sputo tanto che so’ già roco. Dio di tutto laudato che son qui a stanza sua, e gli piaccia, quando è tenpo, degniarmi nella grazia sua così come so avere in parte quella degli uomini. Altro non mi occorre dirli salvo che alla Signoria Vostra, a Maestro Davitte mi raccomandiate. Di Fiorenza alli XII di dicembre 1562. Di Vostra Signoria Servitore Giorgio Vasari Al Molto Magnifico Messer Giovanni Caccini, proveditor di Sua Eccellentia. A Pisa. 
Magnifico e Reverendissimo Don Vincenzio mio. Io ho tanto favor dal cielo, che gli amici che io amo giornalmente, ancora che la fortuna mi sbalestri di luogo in luogo per far le facende grandi, per tormi dalla amorevolezza loro e dal diletto che si trae da sì fatta amicizia, pur doppo il breve spazio di tenpo, ancor che le facende sien lunghe, mi rende a essi con maggior comodità, acciò che meglio mi possino e praticare e comandare. Ecco, Signor Spedalingo mio, Giorgio Vostro, tornato da Roma libero dalle cure di JVLIO III, avendo spedito e Montorio e la Vignia; dove avendo deliberato vivere come cristiano, vo’, fino che chiuderò questi ochi, la mia consorte meco e la bontà di mia madre, le quali forse, se sarà dalla Signoria Vostra e da e’ vostri amici negoziato una facenda d’una opera, che debbo far costì in Fiorenza, avendone fatto un modello bellissimo e richissimo, quale è oggi in Fiorenza nelle mani del fratello di Benedetto Montaguto, nipote di Bastiano, qual’è in Roma, o suo negoziato, ciò che tutto si rimetterà e allo Spedalingo di Santa Maria Nuova e a Don Illarione, suo fratello, i quali consigliando Matteo, fratello di Bastiano, a eseguire il modello, non solo eglino farano opera onorata, ma eternamente inmortaleranno l’ossa e il nome di Bastiano, loro zio, il quale ha lassato tante migliaia di scudi. Io non dessidero farmi più nome né meno più richezze, poi che non ho figlioli, ma sì per goder voi, cotesta patria, tanti amici e potervi condurre la famiglia; questo mi sia come un trattenimento. La conclusione è che vediate il modello, e secondo la sua condizione, date animo e esortiate que’ frati a dare animo a Matteo, che lo metti in opera, che da me arà tre cose: piacere, sarà presto servito, e d’eccellenzia non sarà inferiore a nessuno di cotesti eccellenti. Ora se la Signoria Vostra ha caro me, la mia famiglia, l’onor di cotesta città, di cotesti vostri amici, vi ho posto questa occasione. Io non ho voluto scrivere né allo Spedalingo né a Don Larione, perché abozziate la cosa; poi per la prima vostra verò costì, porterò la lettera, che fa Benedetto a Matteo, suo zio, per ciò, e faremo il resto. Questo basti, che io son vostro al solito; e perché la capella va in e’ Servi, e non v’è lume vivo, vedrete nel modello una bizzarria di lumi, non più usati, che Michelagniolo vedendo il modello, ne stupì. Ora io son Arezzo alli servizii vostri. Tutti e’ mia di casa vi salutano; simil fo io, che alla Signoria Vostra, a messer Agniolo Vostro e a Raffaello mi racomanderete. Di Arezzo alli IIII di gennaro MDLIIII. Di Vostra Signoria. Servitore e amico Giorgio Vasari. Al Molto Magnifico e Reverendo Don Vincenzio Borghini, Dignissimo Spedalingo degli Inocenti. In Firenze. 
Molto magnifico signor mio. È molti mesi che fu suplicato a Sua Eccellenzia e da messer Sforzo e da me molto raccomandato messer Giulio de’ Bacci Aretino, stato nello studio di Pisa dua anni agli studii e perché è giovane da far onore alla nostra città et alla nobiltà sua mal può ritornare in istudio questo anno se non è socorso dallo aiuto e favore di Sua Eccelenzia et a messer Giulio sudetto et a messer Sforzo et a me. Mandasi alla signoria vostra una del signor Comessario d’Arezo, che ancora che ci sia fra le supliche di questi giovani l’informazione del comessario che fu Carlo Acciaiuoli, non di meno questa di messer Filippo del Migliore farà fede del merito suo. E perché io so quanto la Signoria Vostra ama i begli ingegni e lle persone nobili, con quel che so e posso di grazia a presso allei nel raccomandarlo a Sua Eccellenzia in nome mio con duo parole del vostro so' certo che arà l’anima obligatavi senpre, col corpo insieme. Sì che negoziando le supliche degli studenti, quella l’abbi in memoria e bisogniando altro per lo aportatore di questa in voce gli rispondiate poi che io ho discrezione alla penna di quella, che non la vo’ gravare in questo. E con tutto il core mi offero e raccomando. Di Fiorenza, alli 29 di settembre MDLVIIII Di Vostra Signoria servitore Giorgio Vasari Al Magnifico e signor mio observandissimo il signor cavaliere Guidi, segretario di Sua Eccellenzia illuatrissima. Al Poggio. 
Molto Magnifico Messer Lionardo, Signor mio. Batista Lorenzi scultor arebbe caro, che la Signoria Vostra gli facessi grazia di acomodallo di scudi quaranta a conto della sepoltura della Buona Memoria di messer Michelagniolo, vostro zio, perché, com'ella può vedere, v’è lavoro fatto per detta sonma; e questi se ne vorrebbe servire, perché ha fatto un obligo nello aver maritato sua sorella. Però quando la Signoria Vostra, senza suo scomodo, lo potessi acomodare, oltre che farete servizio allui, mi sarà caro anco a me, che inn un bisognio simile se li faccia servizio. E perché, fatto le feste, desidero, che noi diamo principio a murare detta sepoltura, inn questo mezzo ci rivederemo; et resto, che la Signoria Vostra senpre mi comandi. Intesi la cascata del V figliolo et l’esser guarito a un’otta, che n’ebbi dolore et allegrezza. Dio vi conservi sani etc. Di Fiorenza alli 2 di aprile 1568. Di Vostra Signoria Signore Giorgio Vasari. Al Molto Magnifico Messer Lionardo Buonarroti, Signor mio obsservandissimo. A Settigniano. 
Molto Magnifico Messer Iacopo Signor mio. Io son tornato di Roma sano, Dio lodato, et ho finito l’opere di Nostro Signore et l’ho contento talmente che me n’ha mandato con utile et onore, avendomi fatto cavalieri spron d’oro e donato un cavalier di San Piero, che val 1200 scudi, oltre a molte altre cose che alla giornata il saperete. E perché subito tornato il Gran Duca mi ha detto che la chiesa vostra è zoppa, che io finisca la tavola, che ci ho messo mano e farò che presto se gli dia fine, che tutto direte al Gran Consiglio per mia parte che desidero satisfargli et a tenpo migliore con essa mi trasferirò costì. Apresso ho inteso che maestro Cesare ha finito et così maestro Nisgii, sì perché l’uno e l’altro dessidererebbe esser satisfatto, che è onesto; la Signoria Vostra vegga il suo conto et me lo mandi, perché la cosa è che il migliaio dell’oro al battiloro si paga scudi 6 il migliaio, e la mettitura di detto oro il Gran Duca l’ha pagato ultimamente al ciborio di Santa Crocie scudi cinque; però vegga la Signoria quanti migliaia d’oro egli ha messi, che potrete levare il conto quanto egli ha auto fin qui et quanto egli ha ancora avere; perché a questo conto ci va tutti gli azurri e quello che avessi fatto per tale opera, et ho voluto che pigli oro fine, atteso che qui si fa per altri più basso. Insoma so che siate serviti; però nel resto non ho che dire. Intanto se manca niente o per conto di maestro Cesare o di maestro Nisgii, avisi, che dove arò che fare io, non mancherò che la Sacra Religione sia satisfatta. La Signoria Vostra ha il suo conto di maestro Cesare apresso di sé e può in un atto aconciallo, perché il resto secondo che dice lui è intorno a scudi sessanta: però crederò che sia bene satisfarlo. Altro non ho che dirli se non che la Signoria Vostra mi comandi. Di Fiorenza alli 21 di luglio 1571. M. O Nisgi è pagato conforme alle scritte eccetto di quello che di più dichiarassi Sua Altezza. Di Vostra Signoria Servitore Il cavaliere Giorgio Vasari. Al Molto Magnifico Messer Jacopo Acolti, Vice Cancelliere della Religione di Santo Stefano, Signor mio. A Pisa. 
Magnifico et Reverendo Signor mio. Non ho scritto prima, perché mentre fui in Arezzo ebbi che travagliar tanto per conto dello assettar le cose mie e quelle di Ser Pietro che ero quasi uscito di me; però ho lassato ordinato ogni cosa et acomodato il tutto di maniera che potrò stare con l’animo riposato, Dio lodato, d’ogni cosa. Ho dato ordine che le coltivazioni di San Polo, Capucciolo et Frassineto a mio ritorno saran finite et parimente la muraglia di Frassineto, tutto con l’intervento del Proveditore Gianfigliazzi, acciò vadino per ordine: et lo assegniamento è buono, come alla giornata la Signoria Vostra saperrà, che se coglie, come io spero e credo che tutto venga finito al mio ritorno ogni cosa, ci sarà da poter stare a filosofare et quietamente godere il resto di questa mia tribolata et travagliata vita. Sono stato a Arezzo otto dì, perché Jacopino è stato male di febre, pur con l’aiuto di Messer Domenedio son prevaluto tanto che l’ho condotto salvo, se bene è debole, e senza febre a Baccano, dove scrivo questa per darvi nuove che sian salvi. Io, Dio lodato, sto benissimo et sono dessiderato per le nuove che ho aute da Sua Santità et dagli amici. Lunedì scriverrò il sucesso dello arivo. Intanto sollecitate Batista che si spedisca et raccomandateci a lui. Io non ho voluto andar col cardinale Alessandrino, che ero a otta, perché arivò iersera che fu l'ultimo di novembre a Roma et ha fatto viaggi strani, perché da Siena andò a Montepulciano per fanghi e crete da lasciarvi gli stivali; tornò in sul lago di Perugia e di lì alla Magione; poi è stato a Perugia e di lì tornato a Orvieto et a Viterbo et a Monte Ruosi, che il cardinale Farnese gli voleva dare alloggio a Caprarola, et non ci volse andare. Gli fè gran presenti a Monte Ruosi, et iermattina Farnese partì di Monte Rosi per Roma. Stasera piacendo a Dio ci sarò anch’io et di là scriverrò più al lungo delle cose nostre. Salutate il magnifico signor dipositario Biffoli per mia parte et gli altri amici nostri et mandate questa poliza a Santa Crocie a Cesare che mette d’oro; e la Signoria Vostra stia sana e facci pregare alle vostre banbine Dio per me, che mi dia grazia che io facci qualcosa di buono e che ne porti qualche bene. E credo che facilmente mi succederà, perché sono assai scarico di mente. Salutate Francesco, Livo e Reverendo Ser Gostantino et Jacopo vi saluta. Di Baccano alli 2 di Dicenbre 1570. Di Vostra Signoria Servitore Il vostro Giorgio Vasari. Al Molto Magnifico et Reverendo e Signor mio Don Vincenzio Borghini Spedalingo de’ Nocenti. In Fiorenza Agli Innocenti. 
Illustrissimo Monsignore, mio Patron sempre onorandissimo. Da che la sola cortesia vostra, Magnanimo Signore, è suto causa, che col vostro troppo offerirmivi mi ha accresciuto non sol l’animo, ma disgombrato quel male, che mi teneva la figura intenebrata, mosso da quella caldezza fervida che con pronto amore desidera chi benefizio riceve, vi rendo grazie della ricevuta sanità, come primo presente donatomi da Voi; che ’l chiaro del vostro buono animo mi ha sì reso le forze, che ho fatto il parto, innante che sia gravida o pregnia la memoria. Onde io, che vi adoro, fatto sano sol col suono delle offerte vostre, vi dedico il voto della Iustizia impostomi, che certo non di manco signore deve essere la Iustizia degnia che di Voi. Ma se la strattezza del mio ingegnio s’è svegliata sol nel vedervi non che nel gustarvi, non dubito, se l’appoggio vostro mi presta quel sostegnio ch’io spero, di farmi immortalissimo sotto l’ombra vostra, la qual Cristo per i virtuosi sempre feliciti. Il disegnio, che per il quadro mi chiedesti, prigione in un guluppo legato vi si manda; e l’invenzione è questa. Le Pandette di Iustiniano, legge dai moderni viventi osservata per rigore di lei, son fondamento di Astrea, la quale nuda dal mezzo in su, vedretela quasi spogliata di tutte le passioni, che possono offendere chi giudica; e ha sette catene alla cintura, quali sette abominevol vizii sono da essa in prigionia sostenuti: l’uno è la Corruzione, che è quello che con aspetto grave sta torcendosi, riguardando a quelle catene, danari, gioie, dominii etc. Ma la seconda, da lui a presso, è la Ignoranzia, accompagniata da l’asino. Soprali v’è la Crudeltà, volta con la faccia in là, non guardando nessuno. Soprali, alla ben guidata Iustizia, vi è a man di lei dritta lo struzzo, il quale per esser aereo e terrestre, sì come essa è umana e divina, smaltiscie il ferro, sì come si purga per lei ogni ignominia; e ha le ali purissime e giuste, carattere, posto per la Giustizia dalli Egipzii nelle piramide. Vero è, che le XII tavole di Romulo, antico padre di religione, sono dalla destra di lei abbracciate, insieme tenute con il domestico sceptro. Sopravi l’ipopotomo, animale che ammazza la madre e il padre e i parenti senza nessun riguardo, simile al giusto iudice, che al proximo non perdona. Li altri quattro vizii, che mancono, son là; il Tradimento e il Timore, ascosoli doppo, e la Bugia e la Maledicenzia, insieme conculcati dalla Verità; che sendo presentata dal Tempo, padre di lei, dona le semplici colombe per tributo, e la Iustizia la premia d’una corona di quercia, fortezza del suo animo. E perché le altre leggi non paia che mi sieno uscite di mente, in su quel mondo sono le tavole di Mosè, e in mezzo duoi libri, le civili e le canoniche instituzioni; ma sopra quei putti l’arme ancora, talché i fasci dei dittatori, che sono fra le gambe dei vizii, veramente dimostrano, che in servizio di loro si sono operati. Lì ho fatto l’ornamento, che non manco si ricorda d’esser iusto con strania architectura disegniato; il quale è fondato sopra l’insegnia vostra, riguardato da duoi putti, che con arme vi guardano. Ma quel che l’orna è la copia de’ festoni, di che di varie frutte di virtù e grandezze abbondate. Èvvi per sostegnio due dee della natura, che vi riempiono e mantengono, con satirini, che sonando, fino a’ boschi bandiscano la fama di lei e la grandezza di Voi. Quelle maschere, vizii del mondo, imbrigliate dai duoi putti, sono la Purità, l’Innocenzia, che raffrenano le lor bocche. Restami a dirvi, che in ultimo del frontone la Pace e la Giustizia si abbracciano e bacionsi. In somma, per quel tanto che la bassezza del mio ingegnio ha possuto aggiugner et esprimer, ha fatto; che più farà quando gli spiriti saranno al tutto abbandonati dal male e restaurati da quel bene, che spera quella virtù che fiorirà per mezzo vostro sotto l’ombra di lei; la qual prego che scorga l’affezione, che in un subito si è volta ad amar quel Reverendissimo Illustrissimo, al quale sono perpetuo servitore, ricordandoli, che quel che nel disegnio mancassi supplirà la pulitezza dei colori e il continuo studio. Di Roma il giorno XX di gennaro MDXLIII.  Di Vostra Signoria Reverendissima Illustrissima Perpetuo Servitore Giorgio Vasari, Pittor Aretino. Al Reverendissimo e Illustrissimo Monsignor Servitore, il Signor Cardinale Farnese, suo Patrone osservandissimo, a Castro. 
Illustrissimo e Eccellentissimo Signor mio. Arivai in Roma; e subito ch’el Reverendissimo e Illustrissimo Medici ebbe fatto l’entrata e auto da Nostro Signore il capello, che volsi vederla per poter nelle storie che fareno essere stato presente, per nonne dimandare, andai inmediate a trovare il mio gran Michelagniolo, il quale non sapendo la mia venuta, con quella tenerezza che sole ai vechi, ritrovando i figlioli inaspettatamente smarriti, mi si aventò al collo con mille basci, lacrimando per dolcezza. Mi vedde tanto volentieri, e io lui, che non ho auto contento maggiore da che io sono al servizio di Quella, quantunque molti io ne abbia per mezzo di Vostra Eccellenza Illustrissima provati. Ragionammo assai sopra le grandezze, il governo e li miracoli, ch’el grande Iddio ha mostro e mostra giornalmente sopra di Lei, dolendosi egli, che e’ non possa con le forze, così come egli è pronto con l’animo, a ogni Suo cenno; e che poi che egli non è stato degnio di servilla negli anni migliori, ringrazia Dio che ci abbi messo me, che lo reputa in quel canbio, amandomi e tenendomi come figliolo. Dolsesi non poter ire a vedere il Reverendissimo e Illustrissimo Medici, perché può poco muoversi; et è fatto talmente vechio, che non si riposa molto, et è calato tanto, che dubito ce ne sarà per poco tempo, se non lo mantien vivo la bontà d’Iddio per la fabrica di San Pietro, la quale n’ha certo gran bisognio, e mi ha fatto stupire e cogniosciere, che gli antichi reston superati dalla bellezza e dalla grazia di quello che ha saputo far questo suo divino ingegnio. Sono stato fino a ora ogni dì seco; e aviano atteso a’ disegni del ponte Santa Trinita che ci ha rasgionato su assai, che ne porterò memoria di scritti e disegni secondo l’animo suo, con le misure che gli ho portate secondo il sito, e molti rasgionamenti fatti delle cose dell’arte per poter finire quel Dialogo che già Vi lessi, ragionando lui et io insiemi. Avian cavalcato una volta in conpagnia a San Pietro, dove mi ha mostro molte dificultà e così il modello, che fa fare di legniame della cupola e lanterna, il quale è una cosa bizarrissima e straordinaria, e in vero, io ne avevo bisognio e di rinfrescar gli ochi, perché mi sento da e tagli di queste cose che io veggo aguzar l’ingegnio. Iersera per ultimo gli portai la lettera di Vostra Eccellenza Illustrissima, la quale letta, mi disse, che non ha pago con Vostra Eccellenza Illustrissima di tanti favori, che non sa come avere a pagarne una minima parte; che credeva, che a Vostra Eccellenza gli bastassi aver mandato qui me, e che io Vi ringrazii per parte sua. Così sian rimasti per lunedì e martedì di negoziare il modello della sala grande, così l’invenzione delle storie, che ho meco ogni cosa, e per tanto quanto posso, mentre starò seco, farò di cavarne tutto quello che avian di bisognio; e se gli succede altro, Vostra Eccellenza Illustrissima mene facci far motto, perché doppo l’ottava sarò di ritorno, ateso che le cose di palazzo non caminerebbano inanzi. Restami a dirle, se scade, che io provegga anticaglie o cose grosse di pili o d’altro, mentre son qui, che lo farò. Intanto io vado cercando delle figurine di bronzo per lo scrittoio (dico delle buone), che trovandone, vedrò di averne e porterolle. Io non scriverò li successi delle cose di corte, avenga che questa fatica sarà da chi fa il mestiero, ma Le dico bene, ch’el Cardinale è adorato et è un soggetto da farsi grandissimo: che tutto Vostra Eccellenza Illustrissima ne renda grazie a Dio, il quale ve lo esalti insiemi con la felicita Sua in quella grandezza che io ho visto gli altri eroi di Casa Vostra Illustrissima, e con questo finisco, pregandola, che io non gli esca di memoria, come senpre ho scolpito Lei nel mezzo del core. Di Roma alli VIIII di aprile 1560.  Di Vostra Eccellenza Illustrissima Umilissimo Servitore Giorgio Vasari, Picttor Aretino. Al Illustrissimo e Eccelentissimo Signor, Il Signor Duca di Fiorenza e di Siena, Signor mio unico. A Pisa. 
Signor Spedalingo mio. Dico mio, perché io non ho nulla in questo mondo che sia mio se non voi, il quale a tutte le mie occorrenzie siate refugio, e sendo che Domeneddio, quando fecie me, fecie poi anche nascier voi per mio bisognio: onde io vengo a esser vite retta e guidata da un palo, che mi fa parere più che quel che non sono. Le vostre mule, il vostro garzone si son portati tanto bene, che se io fussi costì, io gli farei un arco di festoni e di sachi di biada. Ora noi sian condotti salvi; e mille grazie a voi, che se bene io so’ pratico fra frati, non dico Dio vel meriti, per non parer furfante, ma dico bene, che vi ho obligo, e mi avete condotto a tale, che mi ricordo doppo Idio più di voi che del Duca. Orsù, io mi spedirò per esser, fatto le feste, costì, acciò vi goda meglio che non ho fatto; e le cose qui son disposte a far ogni mia volontà, né uscirò punto della voglia vostra né de’ ragionamenti passati. Per ora non dirò altro se non, che sono al servizio suo. Intanto state sano e amatemi. Di Arezzo alli VIII di aprile MDLVIII. Di Vostra Signoria servitore e amico vero Giorgio Vasari. Al Molto Magnifico e Reverendo Don Vincenzio Borghini, spedalingho degli Innocenti, Signor mio Obss. Mo. A Fiorenza. 
Io non mancarò, Signor Spedalingo mio, di dirvi, come Sua Eccellenza è stata a Radicofani; e iersera aloggiò a Chianciano. Così oggi sarà in Chiusi; e vistolo, se ne tornerà per la via di Sartiano a Monte Pulciano e passerà a Scanna Galli per ire a Lucigniano: tanto che si conduca a Monte Alcino e di quivi a Siena, dove egli è aspettato, e perché la Signoria Vostra sappi le nuove di Roma e quello che ‘l Duca ha fatto, vi mando inclusa in questa una lettera dello Amannato. Sarebbe a proposito per molti che vi spettano, che la Signoria Vostra fussi di ritorno; e io particular l’arei caro, perché mi par esser senza voi quel che un busto senza capo. Io atendo alla mia scala, la quale, quel dì che lavororon senza me, ho auto a guastare ogni cosa. State sano e raccomandatemi a Ser Antonio. Altro non mi occorre. Di Fiorenza alli 4 di gennaio MDLX. Di Vostra Signoria Servitore Giorgio Vasari. Al Molto Magnifico e Signor mio observandissimo, lo Spedalingo de’ Nocenti. A Poppiano. 
Molto magnifici Signori Deputati, Signori mia observandissimi. Oggi che dalli magnifici Signori Nove si è terminata la cosa della cava con il Valdambrino, si manda costì Francesco Menichini alias il covato, accio vegga la cava, termini quanti gli fa bisogno, accio si cominci quanto prima a cavare le pietre, che, per essere la muraglia assai bene inanzi et le pietre indietro, fa bisogno che questo si termini et si dia ordine che lui vi possa mandare e mettervi delli uomini, a cagione che per defetto delle pietre la muraglia non resti di non si seguitare. Però le Signoria Vostra daranno ordine a quanto occorre con la loro solita prudenzia e giudizio; che tutto ciò è d’ordine di loro Altezze, le quali desiderano che, poi che si è cominciata, si tiri inanzi et si vada seguitando allegramente. Né sendo questa per altro, me gli offero e raccomando. Di Firenze il dì primo d’agosto 1573. Vostra Signoria molto Magnifiche Il Vostro affezzionatissimo Cavalier Giorgio Vasari. Alli molti magnifici et Signori mia observandissimi li Signori Deputati della fabbrica della fraternita d’Arezzo. 
Illustrissimo et Eccellentissimo Signore mio, Patrone osservandissimo. Li scrissi oggi otto giorni, che del broccatello non ci è pezzi da far tavole, salvo che ho trovato cercando pezzi di dua palmi, che mi dicano questi che atendano ai mischi, non c’essere stato già 6 anni pezzi che passino un braccio. Però se a Vostra Eccellenza piacie che io faccia inpresa di questi pezzi per cometterli insieme, me ne dia ordine, perché gli manderò con fogli tagliati e la grandezza loro et il costo che qui gli tengano cosa d’inportanza. Io credo, per quel ch’io veggo, poiché ho detto a Sua Santità che non posso fermarmi, che sarò spedito presto, ateso che finito che arò un disegnio del Giudizio Universale, ch’egli vole fare per una tavola da mandare al Bosco per porla sopra lo altar maggiore, che credo ottenere da farla in Fiorenza, me ne potrò tornare; et io lo desidero per cominciar la sala, dove io prego Vostra Eccellenza Illustrissima di far che Atanai de’ Medici, a chi si lasciò la cura, sia sollecito a far tirare inanti a maestro Bernardo, che, per quel che di nuovo ho rivisto, nessuna opera di grandezza e di richezza la passa e mi si inponga, se arò da fare altro acciò torni a servilla e goderla. Qui da Nostro Signore s’è ragionato del nome della felice nascita di Vostra figlia, che alcuni vogliono che Leonora sia il nome, per la memoria della Illustrissima Signora Duchessa, madre di Vostra Eccellenza Illustrissima, e per dar ancora speranza a coloro, che riceverono tanti benefizi da lei, che non resti morta. Altri tengano, che abbia per molti rispetti aver nome Maria, per rinnovare la madre di Vostra Eccellenza Illustrissima e la sorella e per la memoria della regina Maria, donna di gran valore e virtù in casa d’Austria, oltre alla devozione che porta Sua Altezza alla Vergine Gloriosa. Che di tutto Nostro Signore disse: "E' basta che sia il nome secondo la volontà de’ padri", sapendo che l’essere nata di sì ottima e religiosa madre e sotto il santo battesimo, il tutto vale. Ho visto in questo vechio santissimo grande allegrezza, perché ama Vostra Eccellenza Illustrissima et il Signor Duca et molto Sua Altezza. Et con questo... Di Roma alli 8 di marzo 1566. Di Vostra Eccellenza Illustrissima obligatissimo Servitore Giorgio Vasari. Allo Illustrissimo et Eccellentissimo Signor mio, il Signor Principe di Fiorenza e Siena, Signor mio. A Fiorenza. 
Molto Magnifico Signor mio. Ho dato principio al disegno della facciata del palazzo della Vostra Religione perché non mi contenta quel primo che io feci ch’è tutto finito. Et intanto si cerca di chi la faccia che stia bene, che - la Grazia di Dio – cominciano anco carestia di persone che sappino. Mi afaticherò volentieri perché siate servito, et anche innanzi che io mandi sarà bene, perché chi arà a venire vorrà sapere come lavora: se le Signorie Vostre vorranno fare a mesi o tutto un pregio, o farlo prima e poi. Quella avisi acciò più chiaramente si possa a chi ha a venire dirgli quanto è la volontà vostra. Delle canpanelle costoro chieggano le pazzie, né in questo caso non so come mi governare. E perché fra quattro dì mi sarà dato il pregio per lo apunto, vi si manderà costì e la Signoria Vostra risolverà quanto vole et io per amor suo, che gli ho sempre portata particolare afezione, farò quanto posso dicendogli che mi son ritirato da tutte le faccende et non atendo altro che alla sala per vedere se ’l fugir le noie che non servono a niuno profittassino nella impresa terribile di questa opera, per mostrare che ho caro la quiete senza fugir maggior fatica; et abbi l’anbizione di chi vol governare il mondo, a chi la piacci. Né sto in dubbio che Quella mi ami, perché ho sempre credutolo et in su segni evidenti, pregandola ch’ella seguiti perché anch’io ho fatto sempre e farò il medesimo verso Lei. E con tutto il core me gli offero e raccomando Di Fiorenza alli XXII di Setembre 1564 Di Vostra Signoria Afezionatissimo servitore Giorgio Vasari 
Assai ringrazio Vostra Paternità Reverenda della sua amorevolissima lettera e della inscrizzione della fontana di Viterbo, della quale son rimasto sodisfatto. E per darle conto di me arrivai qua sano e salvo e sto benissimo, con animo pronto di farle ogni sorte di servizio, purch’ella si degni comandarmi, amandola io infinitamente per la sua bontà, virtù et amorevolezza. La prego a ricordarsi di me nelle sue orazioni et stia sana. Di Fiorenza a 19 d’aprile 1567. Di Vostra Reverenda [Paternità] Servitore Giorgio Vasari. A Fra’ Timoteo. 
Signor Messer Piero, mio observandissimo. Egli risplende tanto in Vostra Signoria la cortesia e la protectione degli amici quanto il grande splendor delle mirabil lettere di quella. Io mi vergognio a ringraziarvi, da che per benignità di natura siete così dolcie in satisfare al debito de gli amici che han bisognio. Io vene resto obligato; e così, se io posso per Vostra Signoria qualche cosa che non per questo abbia a cancellar il debito che ho già fatto con quella, ma per mostrar che io sia buono a commetermi qualcosa, eccomi qui, perché certo io son vostro. Intanto io vi ringrazio così della cosa mia, come della lettera, che scrivesti per mio dire al nostro messer Lelio, che per parte del Signor Baldovino vi ringrazio, che gli lessi la Vostra. Intanto amatemi e valettevi di me, e resto a i comandi di Vostra Signoria paratissimo. Di Roma alli XVIIII di maggio MDL. Di Vostra Signoria Servitore. Giorgio Vasari, Pictor Aretino Al Signor Pier’ Vettori, Suo Servitore observandissimo, in Fiorenza. 
Illustrissimo e Eccellentissimo Signor e Patron mio. Messer Antonio d[e]’ Nobili mi ha facto intendere per parte di Vostra Eccellenza Illustrissima, che la casa degli Spinelli in Borgo Santa Croce, dove al presente io abito, la quale da Quella mene fecie acomodar dal fisco, acciò potessi con più comodità mia servire e all’opera del palazzo e a Quella, io volendola del tutto libera, ne facci di mia mano a Vostra Eccellenza Illustrissima un poco di memoria: che tanto fo per questa mia. Che Nostro Signor Dio felicissimamente La conservi. Di Vostra Eccellenza Illustrissima Perpetuo Servitore Giorgio Vasarii Pictor. All’auditor fiscale, che ne informi, se ci è. Lelio T[orelli] 7 jul. '60. All’informazione A dì 23 d’agosto 1560. All’informazione del Magnifico Signor Auditore fiscale, messer Alfonso Quistilli, Sua Eccellenza rescrisse a dì 28 di luglio passato: Al Vintha com. In filza 63 de suppliche n. 68. Hier Ho. Cast. Cam. S fisl. Lis in fidem de mandato. 
Serenissimo Gran Principe Signor mio. Doppo sei dì del mio arivo a Roma caddi malato di febre e di catarro sì fattamente, che ho penato fino a ora a riavermi, e la casgione fu il mal tenpo che ebbi per viaggio: Dio lodato so’ sano et ho dato principio all opera delle storie della Sala de’ Re, che Nostro Signore desidera vederla finita, che oltre alle storie che dovevo finire, che io avevo cominciate fin sotto Pio V, avendo Sua Santità comesso che si faccia le storie degli Ugonotti, che saranno 3, in una la Morte de l’amiraglio, prima quando è con l’archibuso e colto da Monuol, con il portarlo i suoi al suo palazzo, e che il Re e la Reina vanno a visitarlo, e vi lasciono la guardia degli archibusieri loro et mandono 200 corsaletti per armar le lor genti per asicurallo. N’un’altra dove si farà una Notte quando e’ signiori di Ghisa aconpagnati da capitani e gente ronpono la porta amazzando molti, et che Besme amazza lo Amiraglio, et lo gettano dalle finestre, et che gli è straginato, et che intorno a casa e per Parigii si fa la stragie et occisione degli Ugonotti. Et nella terza si farà il Re, quando va al tenpio a ringraziare Dio, et che si ribenedice il Popolo, et quando il Re col consiglio fa parlamento, et che fa le spedizioni del restante: opere che ho paura non mi tenghino occupato un pezzo, che mi fanno star di mala voglia, vedendo inpedirmi l’opera della cupola. Pur mi asicuro, che Vostra Altezza mi scrive che io non manchi di servire Nostro Signore, che questo lo farò, come mio debito, e per non perdere la grazia di Vostra Altezza, alla quale con tutto il core mi raccomando, dicendoli che Sua Santità non mi lascia mancar niente: tutto viene dal favor suo, et sono spesso seco, qual vi ama cordialmente; et a voluto saper da me molte cose delle sue virtuose acttioni, et vi celebra assai. Al Cardinal nostro de' Medici ha fatto e fa favori smisuratissimi e massime in questo suo andare alla Magliana, dove Sua Santità illustrissima s’è portato talmente che ha fatto stupire e Sua Santità e tutta Roma. Il Castellano, figliuolo di Nostro Signore, è senpre col Cardinale nostro, et nel vero trovo che fanno gran capitale di Vostre Altezze Serenissime, che n’ho gran contento. Ho voluto darvi questo poco di raguaglio, parendomi, essendo qui presente, che sia mio debito. Et intanto Vostra Altezza non mi privi della grazia sua, seben le son lontano con la persona, ché il core et l’animo mio vi è senpre apresso, et con dessiderio di ritornarmene a finire questi giorni, così come e’ saranno, sotto l’onbra et protezion Sua. Di Roma alli XII di Dicenbre 1572. Di Vostra Serenissima Altezza Servitore obligatissimo Il cavalier Giorgio Vasarii. Al Serenissimo Gran Principe di Toscana Mio Senpiterno Signiore. A Fiorenza. 
Reverendissimo Monsignor Spedalingho Signor mio. Iermattina visitai il Signor Concino che mi diede nuove de’ Patroni, che stan bene, che mi fu caro, se così è; e doppo molti ragionamenti gli dissi che era bene che egli et al cardinale Medici et al Signor inbasciator vescovo di Pistoia raccomandassi la cosa vostra, e mi promesse che lo farebbe; però io non so, quanto egli starà qui, di nuovo lo solleciterò, ma la Signoria Vostra avendo tenpo non manchi, come altra volta ho scritto, di riscaldar con le sue l’inbasciatore, et anche una sua al cardinale Medici, che già gli ho parlato, come li dissi, et che mi promesse volerlo fare, che ne pigliassi cura, perché l’inbasciatore è buono, ma mi è riuscito freddo; crederrò che per parechi parole, che io gli ho detto, che sia per farlo, che furono che se non fussi che io non gli volevo correre inanzi, io l’arei di già fatto. Però tutto quel che dico sarà ottimo per venirne al fine, perché non vorrei partire ch’ella non fussi finita, che come gli ho detto, all’ultimo di maggio spero in Dio d’essere a cavallo, che certo mi par mille anni. Io non vi ho da dire altro, se non che qua Sua Santità ha fatto generale il castellano, suo figliuolo, il quale abbia con gente a guardar queste riviere da’ Turchi. Fassi ogni dì congregazioni, e si sta di male animo per questa lega sciolta. Dio ne aiuti e non ci abandoni. Intanto state sano, che io son senpre al suo servizio. Di Roma alli XII di aprile 1573. Di Vostra Signoria Reverendissima Servitore et amico Il cavaliere Giorgio Vasari. Al Reverendissimo Monsignor et Patrono mio il Signor Spedalingo de’ Nocenti in Fiorenza. 
Illustri et Magnifici Signori, mia osservandissimi. Io ho supplicato già dua volte a Sua Excellentia Illustrissima per i beni de Buonagratii di Valdarno, e quali già per benignio rescritto di Quella fino l’anno 1558 mi furno concessi. E parendoli poi a Sua Eccellenza incorporargli con tutti gl’altri beni del fisco in cotesta Sacra Religione, et avendo veduto che la Religione n’ha venduto parte et che le Signoria Vostra già volevano vendere il resto, ne supplicai, come Quelle vederanno, alla prefata Sua Excellenzia per grazia d’esserne compiaciuto: dove Quella mi risponde ch’io vegga se le Signoria Vostra gli vogliano vendere, e che gne ne parli. Io desidero sommamente, per comodo delle cose mia d’Arezzo e di Fiorenza, comperare questi beni dalla Religione, e mi sarà grazia molto segnialata, se ne sarò da cotesto Illustrissimo Consiglio compiaciuto, e crederò che le Signoria Vostra Illustrissime doveranno farmene grazia, per essere stato del continuo a’ servizii delle loro fabbriche, sì del palazzo, chiesa et altri disegni appartenenti a cotesta Religione, senza alcun premio; et occorrendo ancora per l’avvenire farò il simile. Avendo maxime questa amorevole recognizione, maggiormente ne sarò tenuto; né fia questa mia comodità se non con utile della Religione, tanto più che Sua Eccellenza ne apre la via per il suo benignio rescritto. Per il che, oltre al generale obligo che terrò con tale Religione, in particulare può ciascuno delli Signori Cavallieri comandarmi. Perché pare che Sua Eccellenza accenni nel rescritto, dicendo: “Maxime se gli vorrà vendere la Religione, alor Ce lo ricordi”. Che mostra, contentandosene di tal vendita le Signoria Vostra, ancor lui volentieri me ne compiacerà. Là dove non avendo la Religione altri beni in quel luogo, potrà la valuta di quelli rinvestirli vicino alla maggior somma d’altri lor beni, che a loro verrà utile e comodo et me darà questa satisfazione. E perché spero essere da Quelle compiaciuto, senza altro dirle aspetterò che del continuo si servino di me e mi comandino, et Le prego che si degnino farmi rispondere l’animo loro: che Nostro Signore Le conservi felicissime. Et gli bascio le mani. Di Fiorenza el dì 9 d’agosto 1568 Di Vostra Signoria Illustrissime Servitore Giorgio Vasari. All’Illustre Consiglio della sacra Religione di Santo Stefano. 
Serenissimo Gran Principe Signor mio. Poiché con la grazia del signor Dio et il seguitar l’opera di questa Sala Regia giorno et notte ha fatto ch’io ne sia venuto al fine, et ch’ella riesca, di tante quante opere io abbi fatto in Roma, la migliore, posso in questa età, che sono, dove i più di noi danno a drito, dire che la mano del signor Dio regga la mia, come anche reggie Vostra Altezza Serenissima il mio animo, il quale per essere di continuo volto a servilla, e particolarmente per mio ultimo lavoro il dar fine alla gran cupola mi par mill’anni partire, perché ritornandomene darò, con satisfazion di Vostra Altezza e mia, riposo migliore a questa mia vita tribolata et nutrita in nelle fatiche, che ha visto farmi, per lasciar gloria maggiore alla gloria vostra. Giovedì prossimo, che sarà il giorno del Corpo di Cristo, io la scuopro, che così è la mente di Sua Santità, il quale ha auto contento grande, quando ha visto levato i ponti et scoperta, poiché in 39 anni che fu cominciata, e 12 picttori che v’han lavorato sotto sei papi, si son tutti morti, il terzo decimo Gregorio papa et il terzo decimo picttore Giorgio Vasari in tredici mesi l’ha finita. E perché Sua Santità vole che io gli lassi tre quadri col ritratto del Gran Duca, signor nostro, che lo fo tuttavia, et il ritratto di Vostra Altezza et della serenissima regina Giovanna, sua consorte, avendo per una altra mia chiesto che mi si mandi solo una machia di colori dello scudo del viso, et avendola spettata fino a ora, vo pregar Vostra Altezza che non manchi ordinare a un de’ vostri ch'ella mi si mandi, che vorrei qual cosa che somigliassi, perché dell’altre non iscadeva dar noia a Vostra Altezza, perché avendo a servir Nostro Signore, è onesto uscir dello ordinario. Dessiderava ancora Sua Santità d’avere un saggio delle pietre di Saravezza de’ mischi; però se quella ha o palle o altra cosa pulita, il medesimo mandi. E se di qua innanzi alla partita mia vorrà comandarmi niente, o per anticaglie o per altra cosa, ch’ella abbi fantasia, quella mi comandi, dicendogli che è bene che Vostra Altezza Serenissima facci scrivere a Nostro Signore, che avendo servitola, che è bene che ella mi rimandi, che altre volte avendo bisogno, come par che acenni, sarò pronto a servilla senpre, et che è bene che questa state io torni a fugir l’aria di Roma e seguitar la cupola, tanto più quanto Sua Santità domenica passata vedde un fascio di disegni per quella, che gli parvono gran cosa et gli lodò assai. Intanto io atenderò a spedirmi per potere fra 15 dì essere a cavallo per la volta di Arezzo, et vi riposarmi X dì, che son stracco fuor del solito, e l’opera e l’età lo farà credere a Vostra Altezza Serenissima, alla quale... Di Roma, alli 15 di maggio 1573. Il cavalier Giorgio Vasarii. Al Serenissimo Gran Principe di Toscana 
Reverendo Signor Spedalingo. Ricevei la vostra lettera e con questa sarà una lettera a Giovan Batista pittore e una a Marco da Ravenna pittor, mio allevato, il quale gli farà guida in molti luoghi e lo raccomanderà a chi gli potrà far favori; e se d’altro arà bisognio, gli ho scritto che scriva alla Signoria Vostra: intanto io sarò tornato, e allora si potrà fargli altro, se altro arà bisognio. Mandovi disuggellate le lettere, acciò la Signoria Vostra vegga quel tanto gli ho scritto per istruzione allui e per le cose che volete. Io ho trovato unn labirinto d’intrighi nelle faccende; e tanto quanto più le sviluppo, tanto più le aguluppo: pur io mi vo spedendo per il ritorno. Intanto salutate messer Iacopo Caponi, ser Andrea da Rincina, ser Antonio e gli altri Vostri. State sano e amatemi. Di Arezzo alli 27 di settembre 1560. Di Vostra Signoria Servitore Giorgio Vasari. Al Molto Magnifico e Reverendo Signor Spedalingo de' Nocenti, Signor mio obsservandissimo. Fiorenza. 
Illustrissimi Signori miei observandissimi. Ho per una dì Donato Bini, Fattor della Sacra Religione vostra, inteso, che io paghi il fitto de’ poderi de Passegli, decorso fino a questo dì, che non ho eseguito di farlo fino a questa ora, perché avendo fatto la tavola dì Santo Stefano ordinatami da Sua Altezza per la vostra chiesa che, se non avevo a venire a Roma per servizio di Sua Santità et di Sua Altezza, saria oggi nella vostra chiesa, perché ci manca poco, che di corto spero avere finito qui, et subito che sarò tornato, la finirò la prima cosa, et si manderà. E perché questo pagamento ha a uscire dalla Religione per detta tavola, che porterà forse più del fitto, quando sarà finita, allora si potrà aconciar le scriture. Però io ne scrivo una mia al Signor Montalvo che ne dica una parola al Gran Duca, acciò io sia avisato di quanto arò da fare, che se arò a pagarvi il fitto, si farà, e se si arà a far altro, si doverrà sapere la mente sua. Intanto le Signoria Vostra dieno aviso a Donato Bini Fattore che abbi pazienza, che hanno le Signoria Vostra, che io ho forse più amore alla Religione che s’io fussi proveditor di quella; et mi duole di non essere in paese per potere ora che ‘l Gran Duca è costì fargli benefizio; né per questo si manca alle cose vostre in Fiorenza, che ne so avisato ogni spaccio, et qui s’è procurato per me che la Sacra Religione abbia reliquie di Santo Stefano Papa. Et martire per cotesta chiesa, che Sua Santità l’ha promesse, et io procuro che venghi la testa sua. Altro non ho che dirgli, se non che le sanno quanto io sia loro affectionatissimo et a cotesta Sacra Religione, alla quale mi preparo questa vernata, se sarò vivo, di venire costì per dipignere di mia mano la capella magiore con le storie di Santo Stefano Papa e martire; che Dio cene conceda la grazia. Di Belvedere di Roma alli 9 di marzo 1571. Di Vostra Signoria illustrissime Servitore Giorgio Vasari. 
Magnifico Messer Acursio signor mio. Ricevei per mano di Andrea degli Agli, ducati venti cinque d’oro in oro aconto del gonfalone, che Messer Francesco Maria vostro fratello, mi ordinò alla partita sua, e subito che io ebbi l’ordine dalla Signoria Vostra, subito si cominciò e si seguiterà sino al fine con tutta quella diligenzia che da me si potrà; né di ciò bisognia raccomandarlo, atteso che l’amore, che porto a Messer Francesco Maria et il buon animo che ho senpre auto a Montepulciano, lo sarei per me stesso senza l’interesso delle Signorie Vostre. Circa il contentarmi de 40 ducati la Signoria Vostra vedrà, che l’opera, varrà cento come già vi si è detto, e se per metà riconosco l’amico mio, doverrà contentarsi le Signoria Vostra. Basta che nello ornamento et in tutta l'opera; vi migliorerò assai. Intanto la Signoria Vostra mi rimandi quel disegnio e, se avete inpresa nella conpagnia o armi, mel mandate con esso, acciò nel frego possa acomodarle. E perché non mi scade dir altro, mi raccomanderò a quella con farli conoscier con l’opera l’amore che vi porto. Di 3 di marzo MDLVI. Di Vostra Signoria Servitore Giorgio Vasari Al molto magnifico messer Acursio Tarusgi, signor mio observandissimo. A Monte Pulciano. 
Molto Magnifici Signori Miei Sintachi. Le Signorie Vostre hanno mandato un vostro, mandato a posta, e desideravi che vi si mandassi la copia della suplica, perché i granarii vi sono inpediti dalle monache e dal signor comessario. Per denpiere alla comessione delle Signoria Vostra non solo vi mando la suplica, ma vi mando una lettera di ser Giovanni Grasso, segretario di Sua Eccellenzia Illustrissima, che va al signor comessario, che non solo gli conmette che vi facci rendere i granai, ma che ordini anche la clausura per le monache, le quali non sendo contente volersi regolare e ristrigniere a vita più monacale e in tutto esser governate dalle Signoria Vostra, le quale doverranno pigliarci tutti que’ remedii che sarà di bisognio, e io così come ho cominciato sì per l’onor loro e della città, non mancherò senpre a benefizio comune adoperarmi; e perché non è bisogniato spender niente a levar queste scritture, che tutto fan volentieri per amor mio, vi si fa sapere. Altro non mi occorre. Di Fiorenza alli II di gennaio MDLVI. Di Vostra Signoria il vostro Giorgio Vasari 
Molto Magnifico Messer Giovanni. Fu qui Messer Francesco Busini nostro, il quale vi raguaglierà della muraglia e de’ conti, quali mi è piaciuto la resoluzione che s’è presa; di non saldare né col fabro né con lo scarpellino, ma sì bene ora darli a buon conto danari, perché nel fine si salderà con più vantaggio, et il ferro vedrò che lo paghiate a raguaglio di quello del palazzo e lo scarpello si farà vedere poi da altri scarpellini et ci tornerà di conto, sì che di questo la Signoria Vostra ne posi l’animo sopra di me. Dell’altra cosa vostra n’ho pur parlato con Messer Francesco a lungo e con la Signoria Vostra n’ho scritto abastanza, inperò vi conforto a chiarilla, perché più andassi in là peggio sarebbe. Il venire io costì lo penso al fermo per 4 giorni e non vo che passi pasqua, perché vo’ negoziare in voce alcune cose inportanti, e dove io potrò, sapete quanto io vi amo et il bene che io vi voglio. Di Messer Francesco mi dolgo, che ha mostrato salvatichezza a non volermi contentare una mattina di venire a far meco la quaresima, et amandolo come fo, ha auto il torto a non contentarmi. Altro non ho che dirli, se non che al solito a Messer Sforzo et a Signor Montalvo al solito mi raccomandate così a Messer Vincentio Perugino scultore et a Maestro Davitte. Di Fiorenza alli XXVII di marzo 1563. Di Vostra Signoria il Vostro Giorgio Vasari Al Molto Magnifico Messer Giovanni, Caccini, Proveditor di Sua Eccellenza Sua Eccellenza Illustrissima. A Pisa. 
Molto Magnifico Signor mio. La Signoria Vostra sarà contenta far pagare ogni sabato a maestro Nisgi legniaiolo, aportatore della presente, scudi cinque di lire 7 per scudo a conto degli armarii, che se gli sono dati a fare per la Guardaroba di Sua Eccellenza Illustrissima, i quali finiti, si faranno stimare, et allora se gli salderà il suo conto, come rimasi con la Signoria Vostra; che di tanto ha quella ordine da Sua Eccellenza Illustrissima per mio memoriale, segniato da Sua Eccellenza. E me gli raccomando. Di casa alli 19 di febraio 1563. Di Vostra Signoria Servitore Afezionatissimo Giorgio Vasari pictore. Al Molto Magnifico Et Signor mio Messer Agniolo Biffoli. Dipositario Generale di Sua Eccellenza Illustrissima 
Reverendo Monsignor mio. Io giunsi salvo a Roma, così la tavola: che non fui prima giunto, ch’el papa non mi lasciò cavar gli stivali, che volse vederla; e così fatta portare in guardaroba, la vide, e gli piaque assai. Ragionai poi seco più di un ora delle cose di cotesti signori; e così volse, che sendo avviato il martedì a ora di bere, finito che ebbe di veder la tavola, m’andassi a riposare. E mi ha dato le stanze in palazzo, che son le medesime di Sua Santità, che gli adopera il verno; che già Paolo 4° vi fecie una capella, che il papa vole che vi si facci alcune cose, che lo saperete per il primo aviso. Così un’altra tavola come la vostra di Badia, grande, con dua quadri da lato, ricordandosi di quella di Camaldoli, pure per l’altar magiore del Bosco; che quella che s’è fatta costì, la manderà di corto, che va ‘n una sua capella dove vol far la sua sepoltura. Ho auto ordine di vedere le pile del ponte Sisto, che minaccia rovina; così la fabrica di San Pietro dove Pirro è levato via, ma v’ha fatto prima non so che errori, che Nostro Signore vorebbe ci si rimediassi, potendo: che di tutto sarete avisato. E qui m’è fatto gran carezze; et ieri ebbi andare in cochio col cardinale Alesandrino et Conmendone a veder non so che luoghi per fabricare, tanto, che Dio mi aiuti, che io ingrossi gli ochi tanto, che io non ci vegga. Tutto il seguito con ordine ho scritto a loro Eccellenzie; et in tanto la Signoria Vostra sopra la cosa del fatto mio del rescritto, fatto costì, ne dica qualcosa, perché io possa scrivere e dire quanto ocorre. Ve ne prego. Et appresso scrivo al Signor depositario per conto della sala che la ricordi al Principe per mia parte dell’anno nuovo; e gli direte come da voi, che facci, che non abbi intorno Francesco di ser Iacopo, che sapete chi gli è. Dell’altre cose non occorre dire altro, se non che io parlai al Lottino e gli tirai gli orechi. S’è rimesso, dicendo, che nol sapeva, e che lo sa, favellerà e crederà ‘n un altro modo, et vi saluta assai. A Nicolò del Nero diedi la sua. Poi non l’ho visto altrimenti. Visitai Farnese, che m’ha fatto mille favori e carezze. Così vi trovai Fra’ Onofrio, el quale spera di corto venire costì, et allora si contenterà vedere ogni cosa. Gli dissi, che la fretta della mia partita et delle robe fu cagione, che io non gli portai. S’è contentato et è tutto Vostro. Ho auto tanto che fare, perché ogni dì sono stato alle mani con Nostro Signore, che non ho potuto visitare l’abate di Roma. S’io potrò, lo farò domattina; e con tutto questo qua è ogni cosa una Romaniglia. E perché alla giornata dirò quanto bisognia, e forse lei aviserà, penserò mandare questo altro spaccio a Corneto la vita di Taddeo; et intanto salutate Batista et avisate, se fa niente, così maestro Andrea. Che penso, fatto pasqua, s’io sarò valentuomo, partirmi; et intanto salutate gli amici, massime messer Gianbatista Adriani, et che non mi manchi della promessa per benefizio di quell’opera. Et al Caccino salutatelo et agli altri amici nostri e particolare a ser Gostantino et a vostri preti. Et con questo vi lascio. Di Roma alli primo di marzo 1566. Di Vostra Signoria Servitore Giorgio Vasari. Al Reverendo Mon Signore lo Spedalingo de’ Nocenti, Signor mio. A Fiorenza. 
Illustrissimo e Eccellentissimo Signor mio. Io feci scassar ier mattina, che apunto era venuta dal porto la tavola d’alabastro, la quale l’ho considerata; e mi par, che vi saria strazio, oltre che avendo noi disegniato lo spartimento, che cuopre i pezzi di quegli quatro alabastri che sono inn guardaroba, i quali sendo più bianchi con manco sali e più gentili e fissi et uniti di colore, saran migliori, avenga che col fregio, che andra intorno, si può col medesimo alabastro farlo cresciere quanto vorrà Vostra Eccellenza, perché già ho trovato un pezzo di legnio, che ha più di cento anni, per incassarvelo drento, ch’è grosso un sesto di braccio; e questa tavola intera ci servirà a qualc’ altra cosa. Tutto per aviso. Le pietre si lavorano a di lungo; et ho trovato chi le cometterá con diligenzia nello alabastro. Altro non mi scade dirli se non, che qui in palazzo si va al fine. E Magistrati anch’eglino lavorano, e spettiamo il proveditor generale, che Quella a Suo beneplacito lo mandi. Io doppo il mio ritorno mi son sentito assai meglio, che il riposo della quiete sta nell’animo; e la ringrazio del continuo. Ho assetto inn Arezzo quella mia nipote che mi stava in casa; e se Vostra Eccellenza Illustrissima mi spedirà i beni di Nicolò Buonagrazia, senza più molestarla potrò co’ frutti dargli la dota, che ho promesso, e da che Vostra Eccellenza Illustrissima mi aiuta, sono obligato anch’io aiutare i miei, che son orfani, acciò Dio prosperi Vostra Eccellenza e aiuti a viver me, perché La serva, e a Quella con tutto il core mi offero e raccomando. Di Fiorenza alli 9 di maggio 1561. Di Vostra Eccellenza Illustrissima Obligatissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e di Siena, Signor mio unico. Dove sia. Sta bene. Lelio T. 18 maggio ‘61 A Giorgio Vasari Pittore. Fiorenza. 
Magnifico Messer Giovanni, Signor mio. Ho per l’ultima vostra de 30 del passato inteso, quanto avete fatto e fate de’ fossi, et ho piaciere vi succeda bene l’opera; seguitate, ché tutto è utile e comodità. Del Palazzo de’ Cavalieri mi piacie sentir che vadi in fine e che Sua Eccellenzia lo solleciti; intanto io di continuo vado preparando che di qua venga le pietre delle finestre et ora darò ordine alla porta et camino. La mia consorte da duo giorni in qua è meglio alquanto, ancora ch’ella sia inpedita, e ne spero la sanità, che Dio ne la conceda. Le stanze disopra sì delle Dame come della Duchessa a mezzo questo sarano tutte in ordine da potere abitare, disotto le stanze terene per tutto maggio. La scala a chiocciola si saglie tutto al San Giovanni; spero che vederete e goderete sopra la dogana il simile. Intanto io resto satiffatto dalla Signoria Vostra dello aviso et con questa al fine meli raccomando. Arò caro alla auta di questa che vediate se gli è morto Pierino Dellariva che va sulla galea pisana, e subito ne date aviso della certezza. Altro non mi occorre se non che mi vi raccomando. Lo Spedalingo sta bene e vi saluta. Di Fiorenza alli II di maggio 1562 etc. Il Vostro Giorgio Vasari Al Molto Magnifico Messer Giovanni Caccini, Proveditor di Sua Eccellenza illustrissima. A Pisa. 
Molto magnifico Signor Prior mio. Come gli scrissi per l’ultima mia che io ero risoluto vedervi, ma uno indovinello che m’ha senpre percosso il capo è stato cagione che poi che io risolvei col Gran Duca di volere seguitar la cupola e non pensar più a Roma, poi che non scrivevon più niente, son ito con tormi ogni comodità di piacere, seguitando de’ cartoni e disegni e studii per la cupola, facendo alle veglie et a tenpi rubati, di maniera che la tavola di Michelagniolo è finita, così quella de Guidacci et alcune altre brighe che m’inpaniavono e la casa e’l cervello con dire che, si pure avessi a ire a Roma, non aver altri carichi alle spalle. E l’ho indovinata, perché giovedì venne una lettera del cardinale Buonconpagnio che mi comanda che l’openione del papa è di finire la sala de Re con mio ordine, e che io mi prepari quanto prima essere a Roma; che così ha comandato che mi si scriva. Fui la sera medesima dal Principe e gli dissi che l’animo mio saria stato non andare et atender qui; mi rispose che era figliolo di famiglia, che io la trattassi col Gran Duca. Sua Altezza è al Poggio, e domattina vi cavalco, per vedere d’intendere la volontà sua. Signor Priore, il mal mi preme e mi spaventa il peggio là: a finir le 2 storie vole 4 mesi; ha da esser rifatto del vechio et ho quel putto là che avevo ordinato già che tornassi, perché s’è auto le lettere di canbio de cavalierato, et quella entrata la consumerà lui, et da un canto vovi aviar lui, e con tanto andar qua e là non vorei cercar la morte, che si patiscie, et io lo so: però vedrò quel che mi dica Sua Altezza et quel che mi risponderà lei, perché bisognia che lunedì mattina per la posta di Genova io risponda al cardinale Buonconpagnio. Però mi sarà caro la openione vostra, et intanto ci rivedremo, perché starò qui fino a Ognisanti, che poi o io andrò Arezzo per irmene a Roma, o vero io mi fermerò per non andarvi più; però il vostro consiglio mi sarà caro. Qui son fatti cartoni, et inporta e qua e là: però bisognia consiglio. Da l’altra parte io ho cercato una villa et arei volentieri inpiegatovi scudi 2000, che più non voglio, perché quegli che sono acomodati non vo che si tochino, et non s’è trovato cosa buona. Il luogo de’ Neri in Arcetri non ha d’entrata se non scudi 30, et ne vogliono scudi 2600, che con la gabella se ne va in 2800, e mi saria per la comodità piaciuto, ma fanno cara, et se ho a star qui, so’ forzato volendo vivere fugir questa aria il verno in alto. Arei anche da ragionare e risolver molte cose, che mi guardo che nessuno le sappia, perché non ho trovato nessuno che mi tenga il fermo più che la Signoria Vostra, alla quale desidero vita lungha et ch’ella stia bene; che così sto io bene afatto; così Sua Alteza, che domattina lo vedrò. Messer Cosimo Bartoli tornò et è ito a miglior vita, poi ch’el Gran Duca gli avea dato sulla propositura di Prato scudi 200 l’anno, che non gli ha goduti; però bisognia considerare che qui si va via. Et con questo fo fine. Di Fiorenza alli 5 di ottobre 1572. Di Vostra Signoria Reverendissima Servitore il vostro cavalier Giorgio Vasarii. Al Reverendissimo Monsignor e Signor mio il Signor Spedalingo de’ Nocenti. A Poppiano in Valdelsa. 
Serenissimo Principe Signor mio unico. Per la boca di Maestro Giovan Bolognia intenderai che già ho fatto molti disegni per Nostro Signore di tavole et della vittoria de’ Turchi, che tutti gli ho mostro, e menatolo a’ piedi di Sua Santita, et detto che è creatura dì Vostra Altezza e che tiene il principato degli scultori. Lui ha già in pochi dì formato e ritratto mezzo Roma, che farà alle opere che ha da fare gran profitto, et sono stati questi giorni bene spesi per lui, il quale sene torna volentieri per servilla, et io rimango qua a far quelle fatiche che vorrà Nostro Signore, che si preparono assai; però con tutto ciò, come dal detto Maestro Giovanni intenderete, ho cominciato i cartoni della cupola, quella parte che va intorno alla lanterna, che quel che sono ne darà nuova. Basta che io non mi scordo dell’obligo mio, così come Vostra Altezza con la grazia sua m’ha mostro senpre amarmi et avermi in protectione. Nostro Signore spesso ragiona meco di lei, delle virtuose action sue, et ha gran voglia di fare una fonderia simile a quella dì Vostra Altezza, che gli piacie giovar con l’opere delle medicine agli egri et bisogniosi. Et perché io non ho che dirli altro per ora, farò fine, pregando quella che mi ami et mi comandi al solito. Et Dio li dia ogni contento. Di Roma alli 25 di gennaio 1572. Di Vostra Serenissima Altezza Obligatissimo Servitore Il Cavalier Giorgio Vasari. Al Serenissimo Gran Principe di Toscana, mio Signor unico. A Fiorenza. 
Illustrissimi Signori miei observandissimi. Come per l'altra mia le scrissi del successo seguito con il Gran Duca per le cose della chiesa della Illustrissima et Sacra Religione Vostra circa la tavola di pittura che manca et ornamenti loro che ne aspetto le misure per potergli dar principio, ho nondimeno iermatina con buona occasione con Sua Altezza risoluto la perfectione del canpanile con un mio disegnio, il quale, senza alterare la torre, si va levando i pilastri del mezzo e facendovi uno ornamento conforme alla accompagniatura sì della chiesa e facciata da farsi con il disegnio che ho fatto che è nelle mani del Gran Duca, l’Altezza del quale ha stabilito e fermo per farla a tenpo nuovo. Et però Sua Altezza mi ha comandato che quel del canpanile io ve lo mandi et che si conduca simile al disegnio, il quale per esser ben misurato potrà Maestro Giovanni di Stoco scultore farlo mettere in opera e le pietre o pigliarle a far lui o darle allo scarpellino solito. Bene è vero che, avendo costì de' marmi Pisani del Monte a San Giuliano, sarei di parere che costerà quasi il medesimo di fare i finestroni di marmi et le colonne di pezzi, che a quanto me ne rimetterò al Gran Consiglio Vostro, e quanto prima si alloghi le pietre, acciò si finisca. E nella cima, dov’è quell’ochio, va l’orilogio che starà benissimo et a proposito alla chiesa et al convento. Le canpane Sua Altezza mi ha detto che ci vol pensar lui, che non se gli ricordino più, ma che s’atenda al canpanile, che non sarà finito, che le canpane saran fatte; però io non penserò ad altro se non che a colui che si risolve che vi atenda volendo o modani per cornicie o più trito disegnio o scriva o venga a Fiorenza che di tutto sarà da me satisfatto. Intanto quelle preghino il Signore Dio per la felicità del Gran Duca, il quale ogni dì andando a magior grandezza cresca la Illustrissima Religione Vostra. Et resto prontissimo a comandi di tutti in publico et in particolare. Che il Signore Dio dia in questa S. Pasqua ogni contento. Di Vostra Signoria Illustrissime Servitore Giorgio Vasari. Alli Illustrissimi Signori XII del Consiglio de la Sacra Religione de Cavalieri di Santo Stefano, Signori miei obsservandissimi. A Pisa. 
Illustrissimo e Eccellentissimo Signor mio. Sabato passato si arrivò con l’ultima branca della scala in sul piano della Catena; e perché ebbi ordine di non andar più su, son ritornato a cominciar da basso a mettere gli appoggiamani su per la scala, dove io avevo lassato le morse, e così gli ornamenti delle fenestre e porte, che rispondono su per la scala. Ho lassato ancora di non voltar la tronba della volta dell’ultima branca, dove vien sopra la scala che saglie in cucina, finché Vostra Eccellenza Illustrissima non vede e’ disegni, che io mando a Quella, e vadi considerando a quello che io trovo degnio di considerazione, per far perfetto e in tutta bellezza e comodità questo lavoro e con la medesima spesa: che da me non lo arei fatto prima, perché voglio il parer Suo, e dove depende la comodità e la satisfazion di Quella (più che il mio sapere). Dico questo: che la prima pianta della scala, che si muove di terra fino alla terza branca, segniata C, va con tanta dolcezza e misura, che non si può dessiderar meglio, e contenta i vechi e i giovani; e questa saglie per fino a quel segnio di braccia XI 1/2, e perché è necessario salire fino al piano della sala dell’Uriolo braccia 7 1/2, perché rimanga la volta di quel ricetto, segniato B, e la tronba, come l’altre, braccia 7 1/2, perché si possa passar di sopra per ire della sala dell’Uriuolo, come si va oggi, nel salotto e camere della Duchessa, che fa tutto braccia 19, ch’è apunto l’altezza dal piano della sala de 200 perfino alla sala di sopra, è stato necessario, che per arivare a quel piano si faccino gli scaglioni della branca, segniata D, un poco più alti che quelle n’è di sotto e alquanto 2 palmi per ciascuno più stretti, e ancora che questo non faccia molto acorger chi la saglie, niente dimeno, perché in ciascuna delle tre branche di sotto non è più che venti scaglioni per ciascuna, alti un quinto, e quatro quinti son larghi dove si posa il piede, questa agevolezza toglie a quella di sopra, perché vi va cinque scaglioni di più che l’altre, una certa grazia. Che sebene è facile a salire, par manco grazia agli ochi, che veggon quella lunghezza di tre braccia più; che ancora che stia bene, non v’è l’intero della sua perfectione, come considererà Vostra Eccellenza nel disegnio, perché entrano gli scaglioni nel corpo di quel ricetto fino al Davite tanto adosso a quella porta di sala, che par che vi stia, come vi sta, più per forza che per altro. Èmmi venuto, Signor mio, come a chi fa, una considerazione ingegniosa, che aconcerebbe tutta la scala, la farebbe IV [branche] del pari e con la medesima misura, che ella comincia da piè, e con la cornice, dove posa su la volta, rigirando tutti e’ ricetti sotto e sopra, e con una comodità di chi saglie e con una vivacità di lumi, tanto buona, e ancora con l’entrata migliore di riscontri, di finestre e porte in sulla sala grande dell’Oriuolo, e ancora con la scala che va sopra in cucina diritta e agiata, che racconcia quel ricetto dove risponde il salotto della Duchessa tanto bene, che dal principio al suo fine mostra comodità, ingegnio e bellezza molto maggiore. Questo, Signore, è il disegnio medesimo, alzando il foglio segniato A; che di sotto è tutto nella carta insieme, da terra fino in cima, e è segniato B: come Vostra Eccellenza Illustrissima vederà prima nella pianta gli XX scaglioni più larghi (ch’è nella segniata A) e un ricetto riquadrato tanto bene con dua finestre sopra e con le porte, che riscontrerranno fino in sala apunto nel mezzo della finestra, che ora apena la vede: dove magnifica il salotto e dà più comoda e bella entrata nella sala grande dell’Oriuolo e fa il ricetto più luminoso e con più gentile ornamento, che non sarà quello dov’è il Davitte, oltra che ricorreggie tutti gli erori che vi si faranno, se si facessi il primo, segniato A Atteso che, quando sian saliti i XXV scaglioni fino al Davite, sforza salirne poi, come vedrete nella pianta, quatro drento alla grossezza di sala drento alla porta; che se bene vi è il luogo e par che dia maestà e siasi fatto in molti luoghi, potendo, lo fuggirei volentieri. Tutte queste cose e molte altre, che per non gli tor tenpo, che se le fussi a ragionar in sul luogo, le mosterrei, che Vostra Eccellenza ne saria capacissimo, come sarà ancora nel vedere il disegnio, del quale Ella l’ha familiare, quanto l’ho io (dico nell’inteligenzia). Per il che ho voluto, sì perché Quella conosca, che studio le cose Sue, e che non debbo mancar di diligenzia e d’amore, acciò finita l’avessi, sendo questo paese pieno di cornachie e cicale, per non dir d’invidia, che dicessi poi, e’ si poteva fare e dire: io non farò altro muramento né di tronbe o volte, perché sono apunto ora nel luogo dove bisognia, e che si può fare nell’uno e nell’altro modo. Spettero la Sua resoluzione, che so che conoscierà il buono, e seguirò sicuro da ogni biasimo questa opera, la quale la desidero finire con quella bontà e perfectione che merita la grandezza Vostra e il dessiderio che ho di satisfarli. Sarei venuto fino costì da Vostra Eccellenza; ma questo freddo m’ha sì mal condotto il capo e le ganbe, che soperisco con questo con molto mio dispiacere; e mi perdoni. De’ palchi son tutti in terra, e io ho cominciato a dare ordine per dipigniere i quadri che vanno per ciascuna stanza; dove io arei caro un poco di lume da Quella di quel che dessiderate che si tratti, benché io avessi pensato farvi storie di quelle donne regie che hanno con lor fatti paragonato la virtù degli omini, anzi vintogli. Non di meno non farò altra diliberazione, se non ho un motto da Quella. L’altre cose conmessemi si faranno, e a Quella con tutto il core mi raccomando. Alli XXVIII di gennaio MDLX. Di Vostra Eccellenza Illustrissima Umillissimo Servitore Giorgio Vasari. Allo Illustrissimo e Eccellentissimo Signor, il Duca di Fiorenza e di Siena, Signor mio Unico. A Siena in man propria. 
 Molto magnifico Messer Giovanni. Sono con molta mia sodisfazione e del Signor Spedalingo comparse qui, loro Excellenzie, il che ci è suto grato per amor nostro e vostro, atteso che a l’occasione e presto il Signor Spedalingo farà l'offizio per voi con il Signor Principe, e per quanto ha ritratto del scrivere che fece il Signor Spedalingo a Sua Excellenzia, n'ha ritratto tutto bene per voi, come più appieno Sua Signoria vi scriverà. Di me non dubitate. né temete ch'io non faccia per voi quello che meritate e quello ancora che voi sempre fatto avete verso di me e delle cose mia; vivete sicuro e tutto riposate in Messer Domenedio, nella prudenzia dello Illustrissimo Signor Principe, ne l’amor del Signor Spedalingo e mio. Del’altre cose non parlo, perché non ho che darli per ora cosa nuova; quando ci sarà che dirli, non si mancherà. Et con questo fine me gli raccomando. Di Fiorenza gli 14 d'aprile 1565. Il Duca m’ha detto mille beni del fatto vostro e che v’ha lasciato un cartallion lungo di comessioni. Tenetevi lesto per se bisogniassi ispedirvi etc. Di Vostra Signoria Servitore Giorgio Vasari Al Magnifico et come fratello osservandissimo Messer Giovanni Caccini. Pisa. 
Molto Magnifico Messer Francesco Magnifico. Per Maestro Batista Botticelli nostro ho riceuto vna di Vostra Signoria a me grata e m’è dispiaciuto non abbi trovato costì Sua Eccellenza per molte cagioni. Pur quanto ha fatto di buono e di bene è l'avervi lassato il modello in mano, il quale non darete a nessuno salvo che a Sua Eccellenza, se torna, e se partite per Fiorenza datelo a Maestro Davitte e quando lo voglia per servirsene, datelo a lui, che lui è quello che l’ha avere nelle mani e non il proveditore; perché sta a quegli che murano, che sono gli architetti, e non a chi paga o provede. E tutto ho fatto con ordine di Sua Eccellenza, che il Ferrino m questo caso non ci ha che fare; e l’ordine che io ebbi dal Duca, fu d’indirizzallo a voi, sì che di questo e d’ogni altra cosa eseguirò senpre l’ordine, di Sua Eccellenza, come fa anche lui, e mi rido di queste chiachiere, si che atenderete a far l’ufizio vostro e di far tanto quanto io vi ho ordinato; ch’è tutto con ordine di Sua Eccellenza Illustrissima. Io resto infinitamente satiffatto dalla Signoria Vostra, sì delle carezze fatte a Maestro Batista e di tutta la diligenzia vsata in le cose mia a otta et a tenpo. Farò anch’io il simile. Apresso s’é riceuto l’uve, zibibo et sta bene ogni cosa. Vi ricorda la mia consorte il lino quando sarà tenpo. Et vi spettiano, lo Spedalingo et io con dessiderio et vi salutiano et vi ci raccomandiano. Con questa sarà vna a Maestro Davitte. Salutatelo e che son suo e state sano. E fate dar le incluse et mandate al Moschino per conto de’ marmi questa a Carrara per la sepoltura di Messer Carlo de’ Medici e de’ pitaffi, et fate che ne venga risposta. Altro non mi ocorre. Di Fiorenza alli 7 di marzo 1561. Di Vostra Signoria Servitore Giorgio Vasari. Al Molto Magnifico Messer Francesco Caccini, Proveditor' di Sua Eccellenza Illustrissima. A Pisa. 
Molto Magnifico Messer Giovanni, Signor mio. Essi riceuto le 101 lastre ben condizionate, ecetto che quella che avevi consegniato per magagnata, che era rotta, et s’ordinerà al Dipositario o a chi vorrà la somma, che i danari del costo vi sieno rinborsati, che stasera l’ho detto a Tanai de' Medici e gli ho dato la lettera che scrivete delli marmi che son costì. Si desidera che la Signoria Vostra gli alloghi et celi mandi, et intanto vi ringrazio di quanto operate per me; benché sia a benefizio di Sua Eccellenza, ve n’ho obligo. Intanto la Signoria Vostra mi comandi. Salutate Messer Francesco Busini et gli amici E vedendo Filippo Ducci diretegli, che avendo auto gli uomini per la poppa delle galere, che non mi scade altro che dirli se non che, bisognando altro, avisi etc. Et voi state sano, e vi si dice ch’el Priore è vostro et vi si raccomanda. Di Fiorenza alli 20 di maggio 1564. Di Vostra Signoria Servitore Giorgio Vasari Al Molto Magnifico Messer Giovanni Caccini, provveditore di Sua Eccellenza Illustrissima. A Pisa. 
Signor Lionardo Magnifico. Con gran fatica ho pur condotto che lo sgraffio del palazzo della Religione di San Stefano de’ Cavalieri si sgraffierà; e però l’aportator della presente sarà Tommaso del Verrocchio, al quale insieme con Alessandro Forzori son convenuto che ciascno di loro perfino che sarà finito detto lavoro abbia il mese scudi otto, cioè scudi sedici fra tuttadua, e’ quali la Signoria Vostra gliene farà pagare ogni settimana le rata loro e così le giornate d’uno aiuto o di dua, acciò finischino più presto. E come le scrissi, finito che aranno, io verò o manderò costì, perché si stimi l’opera loro. Et allora, se si saranno portati bene come io credo e come il disegnio che s’è dato loro, e’ se gli finirà di dare l’intero delle lor merciede. Tommaso viene con uno aiuto perché Alessandro per sei giorni che ha daffare verrà e in questo mentre Tommaso farà cartoni e spolveri et ordinerà i ponti per lavorarvi sopra che sieno sicuri; che tanto scrivo a Maestro Davitte e li raccomando l’importanza di tutta quest’opera; e che la Signoria Vostra faccia aver buone calcine e della rena del Serchiio, altramente getteresti via tutta la spesa che so ch’è a questo Ella diligentissima. Apresso la Signoria Vostra faccia acomodar Tommaso d’una stanza o costì in palazzo o vicino, perché importa all’opera assai al finilla e più presto per l’amor della veghia della sera. E che egli abbino uno che intonichi bene quelle mura, che sia un muratore diligente che non le faccia a bernocholi; che tutto scrivo a Maestro Davitte. E se scaderà altro, la Signoria Vostra me ne avisi. E questi giovani li raccomando alla Signoria Vostra, perché son persone che vagliono e gli tolgo a me per la sala per acomodarne la Signoria Vostra, che in questo caso non conosco altri, et ho auto dificultà a fargli venire. Altro non mi occorre, salvo ch’Ella facci eseguire in que’ vani delle imprese del Duca e si accomodi in quelle teste o imperatori o autori di quelle Religioni, come chi cominciò quelle di Rodi, quella di San Iacopo e quella di Portogalo de’ Cavalier di Cristo, che facilmente le troverrete. E perché ho da far sopra capo non posso esser più lungo, se non che gli bascio le mani. Di Fiorenza alli 3 di novembre 1564. Di Vostro S servitore Giorgio Vasari 
Illustrissimo e Eccellentissimo Signor mio. Egli è già dua settimane, e andian per la terza, che gli uomini che lavorono nelle stanze di sotto non hanno auto da Francesco di ser Iacopo la lor merciede; e da lui mi è stato acennato, che non avendo mandato sabato prossimo, sarà il medesimo. Inperò Vostra Eccellenza Illustrissima mi facci intender per qualche via, inanzi che si licenzino da loro, s’io gli ho a trattenere, o quel che ho da fare, e perché la pila della fonte del cortile, non ci essendo il modo, resterà anch’ella alogata senza farvi su altro ne gitterà aqua questo San Giovanni? E senpre mi riporterò a tanto quanto da Quella mi sarà detto o fatto intendere, e a Vostra Eccellenza Illustrissima mi raccomando. Di Fiorenza alli XII di maggio MDLVII. Di Vostra Eccellenza Illustrissima Umilissimo Servitore Giorgio Vasari. Allo Illustrissimo e Eccelentissimo Signor Duca di Fiorenza, Signor mio obsservandissimo, in man propria. A Cafaggiuolo. 
Molto Magnifici Signori Miei Sintachi. Le Signorie Vostre hanno mandato un vostro, mandato a posta, e desideravi che vi si mandassi la copia della suplica, perché i granarii vi sono inpediti dalle monache e dal signor comessario. Per denpiere alla comessione delle Signoria Vostra non solo vi mando la suplica, ma vi mando una lettera di ser Giovanni Grasso, segretario di Sua Eccellenzia Illustrissima, che va al signor comessario, che non solo gli conmette che vi facci rendere i granai, ma che ordini anche la clausura per le monache, le quali non sendo contente volersi regolare e ristrigniere a vita più monacale e in tutto esser governate dalle Signoria Vostra, le quale doverranno pigliarci tutti que’ remedii che sarà di bisognio, e io così come ho cominciato sì per l’onor loro e della città, non mancherò senpre a benefizio comune adoperarmi; e perché non è bisogniato spender niente a levar queste scritture, che tutto fan volentieri per amor mio, vi si fa sapere. Altro non mi occorre. Di Fiorenza alli II di gennaio MDLVI. Di Vostra Signoria il vostro Giorgio Vasari 
Magnifico Messer Francesco. Io sono a Roma con tutti e mia giovani, mandato da loro Altezze a servire il santissimo Papa Pio V, et spero finirvi questo verno. Et perché mi scade per servitio di vn grandissimo amico mio, al quale non posso né debbo né vo mancare, che in questo non ho voluto gravare altri che la Signoria Vostra, nella quale io ho auto, ho et arò senpre quella fede che in me medesimo. Et questo è, che io so che costì in sulle galee de nostro Granduca, in quale galea io non lo so, è stato messo un Sanese, chiamato Bernardino Saraceni, mandato da Roma, al quale vorei che la Signoria Vostra in persona gli dessi questa lettera et per amor mio procurassi risposta et mela mandassi, et apresso, o voi o a chi n’ha custodia et governo, per amor mio lo raccomandassi, perché, se io saperò dove sia et al governo di chi, io scrivero o al Signore di Pionbino o a chi la Signoria Vostra mi indirizera, che ne sia auto cura, perché spero in breve far tanto favore a questo mio amico, che sia liberato. Però, caro Messer Francesco mio, che siate tutto cortesia, so che non mancherete et in questo mezzo, se qui o dove io sia posso per lei niente, sa ch'ella m’ha da commandare. Iacopo mio vi saluta, et Dio sia con voi senpre. Salutate il mio Messer Giovan Caccini, se ci è, così il Signor operaio di duomo et amatemi come io so Voi. Di Roma l'ultimo di dicembre 1570. Di Vostra Signoria il Vostro Giorgio Vasari Al Molto Magnifico Messer Francesco Busini, Sottoproveditore di loro Altezze. A Pisa. 
Magnifico Messer Giovanni. Ho inteso quanto ella scrive e Batista Lorenzi per conto della cassa verrà costì, et i marmi, come son trovati, fategli caricare, che si pagheranno quanto converrete. E fate sia quanto prima inanzi vi partiate. Apresso il Duca mi dice che io vi scriva che per conto de’ mischi mettiate a cavare dua o più scarpellini, secondo che vedete il bisognio, e di mano in mano si cavi de’ pezzi maggiori. Intanto io farò il disegnio della facciata et vi si manderà drento le misure de’ pezzi. Intanto Sua Eccellenza Illustrissima dice che facciate cavare per ogni cosa servirà. Lunedì si manderà costì Batista Naldini nostro e del priore che verrà a ritrarre e Pisa e Livorno, e s’egli darà ordine che con vostro indirizzo e’ vadi a Canpiglia alla Torre a San Vincenzio a far l’altro disegnio con ordine di sua Eccellenzia, e credo che vi troverrà costì; se non, lassate a Francesco Busini, che gli faccia carezze. Et son vostro. Di Fiorenza alli 27 di aprile 1567. Vostro Giorgio Vasari Al Molto Mag. Co et signor mio Messer Giovanni Caccini, proveditore di Sua Eccellentia. A Pisa. 
Serenissimo Principe Signor mio. Subito che arivai, che di già Nostro Signore non mi spettava più, che gli era stato detto che Vostra Altezza mi aveva inpiegato questo verno al suo stanzino, si rallegrò infinitamente vedendomi, ch’el cardinale Rusticuccio mi presentò lui in nome di Vostra Altezza; mi dimandò assai di Quella et dell’Altezza dì Vostra Serenissima Consorte. Ebbi a confermare il miracolo dello Agnius Dei campato dal fuoco, che ne lodò il Signore Dio, e mi disse che aveva tanto obligo con Vostra Altezza dello avermi mandato per servizio suo; dove io ho dato principio alla prima capella, che risponde ora in camera sua, perché dessidera di godella. Et io sarò sollecito, perché ci è che fare assai, perché a l’altre dua, che son finite di lavorar di stucco con mia disegni, han cresciuto storie e molta fattura; e nel vero io ho ‘l pensiero più alla sala di costì che ad altro; però con tutto ciò vedrò servillo bene, perché e necessario, che qui è Raffaello e Michelagnolo, che vedrò per onore di Vostra Altezza e mio non essere inferiore: e già con l’aiuto del Signor Dio ho dato buon principio, perché nella volta di questa prima cappella ci fo la pioggia degli angioli neri, che sarà cosa nuova, dificile e molto varia; et ogni dì arà nuove di me, tanto suo afectionato che gli giuro che, poiché son privo dello aspetto suo, mi pare esser fuori di me stesso. Nostro Signore ha comandato che non vole che Cardinali né Camerieri, nè nessuno vega quel che io fo; così mi sto rinchiuso, et ogni dì Sua Santità ci viene a vedere, e mi fanno tante carezze che ho da contentarmi, che tutto reputo da favori di Quella, alla quale non ho lingua da poter ringrazialla, benedilla et esaltalla, se non che spero in Dio che questa vita, che è nata per perpetuare con questa mia poca virtù la gloria et la grandezza a’ posteri, sendovi dedicata et obligata fino alla morte, resta desiderosa qui obedirla: e quando aro finito, tornando servilla. Che Nostro Signore Dio la feliciti, et a me dia grazia che i preghi, che fo per lei in questi santi luoghi, sieno esauditi per mantenimento di lei et de’ suo popoli. Di Roma alli 7 di decembre 1570. Di Vostra Serenissima Altezza Servitore obligatissimo Giorgio Vasari. Al Serenissimo Gran Principe di Toscana, Signore Et Patron mio Unico. A Fiorenza. 
Molto Magnifico Messer Giovanni Io non gli scrivo troppo spesso, perché mi son murato in Santa Croce per atendere a tirare inanzi questa opera che camina benissimo, e perché ho inteso che state bene, me ne rallegro assai. Simile mi ha scritto il Signor Montalvo di Sua Eccellenzia Illustrissima e ci ha fatto intendere per parte di Sua Eccellenzia, che il Signor Spedalingo et io siano questa pasqua costì da lei per passar tenpo con seco. Così la Signoria Vostra ci vedrà e forse mene verrò a star quegli otto dì dallei per non ire si presto allo spedale. Intanto datemi qualche aviso. Salutate gli amici et massime Messer Francesco e Busini, et io con tutto il core basciovi le mani. Il Signor Spedalingo vi saluta. Di Fiorenza alli XI di dicembre 1563. Di Vostra Signoria Servitore Giorgio Vasari Al Molto Magnifico Messer Giovanni Caccini, Proveditor di Sua Eccellenza Sua Eccellenza Illustrissima in Pisa. 
Molto Magnifico Messer Giovanni. Fu qui Messer Francesco Busini nostro, il quale vi raguaglierà della muraglia e de’ conti, quali mi è piaciuto la resoluzione che s’è presa; di non saldare né col fabro né con lo scarpellino, ma sì bene ora darli a buon conto danari, perché nel fine si salderà con più vantaggio, et il ferro vedrò che lo paghiate a raguaglio di quello del palazzo e lo scarpello si farà vedere poi da altri scarpellini et ci tornerà di conto, sì che di questo la Signoria Vostra ne posi l’animo sopra di me. Dell’altra cosa vostra n’ho pur parlato con Messer Francesco a lungo e con la Signoria Vostra n’ho scritto abastanza, inperò vi conforto a chiarilla, perché più andassi in là peggio sarebbe. Il venire io costì lo penso al fermo per 4 giorni e non vo che passi pasqua, perché vo’ negoziare in voce alcune cose inportanti, e dove io potrò, sapete quanto io vi amo et il bene che io vi voglio. Di Messer Francesco mi dolgo, che ha mostrato salvatichezza a non volermi contentare una mattina di venire a far meco la quaresima, et amandolo come fo, ha auto il torto a non contentarmi. Altro non ho che dirli, se non che al solito a Messer Sforzo et a Signor Montalvo al solito mi raccomandate così a Messer Vincentio Perugino scultore et a Maestro Davitte. Di Fiorenza alli XXVII di marzo 1563. Di Vostra Signoria il Vostro Giorgio Vasari Al Molto Magnifico Messer Giovanni, Caccini, Proveditor di Sua Eccellenza Sua Eccellenza Illustrissima. A Pisa. 
Signor Spedalingo mio Dolcissimo. Io non posso mancar di non gli scriver duo versi, perché vo rintegrandomi il cervello, ancora che qui atenda alle cose mie per conti e altre cose, e ho cominciato a provar le vinaccie, che mi fanno fin qui molto bene, e ho già dato ordine alla mia capella e ho allogato tutte le pietre, benché io so’ stato per mutare proposito: perché questi canonici e operai di Pieve, dove io metto la capella, e dove son l’ossa de’ mia morti, mi volevon dare la capella dello altar magiore, perché ci facessi questa spesa. Mi son tenperato, perché voglio a questi morti satisfare dove egli sono. In questo mezzo io assetterò queste altre facende per poter ritornarmene; e la Signoria Vostra attenda a star sana, che io cercherò fare il simile, e con tutto il cuore me li offero e raccomando. Di Arezzo alli 25 settenbre 1560. Di Vostra Signoria Servitore il Vostro Giorgio Vasari. Al Molto Magnifico e Reverendo il Signor Spedalingho de' Nocenti, Signor mio. A Firenze. 
Molto Magnifico Messer Giovanni, Signor mio. Io tornai dal viaggio di Loreto sino martedì e passiamo oramai scrivere qualcosa l’uno a l’altro, e sebene il Signor Spedalingo l’ho trovato e ragionato seco, non mi ha detto niente del fatto vostro, né so che aviate fatto cosa nessuna di buono. E come quello che ho pur martello del fatto vostro e che dessidero saper qualcosa del fatto suo, vi visito con questa mia e vi ricordo quanto son vostro. Saluterete Messer Francesco Busini per mia parte e Maestro Davitte et intanto state sano et amatemi; et arò caro sapere se avete aviso de’ danari che si mandorono al Capitano Ballotta. Altro non mi occorre dirli se non che mi vi raccomando. Di Fiorenza alli 29 di maggio 1563. Di Vostra Signoria Servitore Giorgio Vasari Al Molto Magnifico Messer Giovanni Caccini, Signor mio observandissimo et proveditor di Sua Eccellenzia Sua Eccellenza Illustrissima. A Pisa. 
Magnifico Messer Lionardo Signor mio. Il conto della tavola della vostra capella di Santa Crocie per conto del legniame è questo che s’è pagato a Nisgii legniaiolo alla Nighittosa scudi diciotto e soldi sedici che tanto hanno pagato la loro e Guidacci al detto scudi 18.16. Però la Signoria Vostra pagherà e detti danari al Signor Spedalingo degli Innocenti et a conto della tavola scudi dugento d’oro in oro a ogni vostro piacere e la tavola vi sarà consegniata da Ser Pietro mio fratello a ogni Vostro piacere et comodo. Et mi vi raccomando. Di casa alli 31 di ottobre 1572. Di Vostra Signoria Signore Il cavalier Giorgio Vasari. Al Molto magnifico Messer Leonardo Buonaruoti mio obsservandissimo. 
Molto Magnifico Signor mio. La Signoria Vostra sarà contenta far pagare ogni sabato a maestro Nisgi legniaiolo, aportatore della presente, scudi cinque di lire 7 per scudo a conto degli armarii, che se gli sono dati a fare per la Guardaroba di Sua Eccellenza Illustrissima, i quali finiti, si faranno stimare, et allora se gli salderà il suo conto, come rimasi con la Signoria Vostra; che di tanto ha quella ordine da Sua Eccellenza Illustrissima per mio memoriale, segniato da Sua Eccellenza. E me gli raccomando. Di casa alli 19 di febraio 1563. Di Vostra Signoria Servitore Afezionatissimo Giorgio Vasari pictore. Al Molto Magnifico Et Signor mio Messer Agniolo Biffoli. Dipositario Generale di Sua Eccellenza Illustrissima 
Messer Lionardo Magnifico et Onorando. Sabato passato le scrissi a lungo et le dissi, che andava a far la pasqua Arezzo, dove ho poi oggi riceute le vostre lettre, gli avisi di messer Daniello e quelli di Antonio, a me cari, che s’hanno a proposito alla storia della vita sua in quanto alla bontà e vita esenplare. Ma e’ bisognia, che la Signoria Vostra si degni farmi fare un poco di informazione per le cose dell’arte, come del far fare doppo che e’ fecie il model di terra, quel di legnio per la cupola di San Pietro, le persecuzioni e travagli che gli ebbe al tenpo di Papa Pauolo IV e così le cose che seguirono a quel tenpo di Nanni di Baccio Bigio dello ataco e di Fra’ Guglielmo; come ne scrivo a messer Daniello Ricciarelli per mostrar, oltra alla virtù sua la molestia de’tristi e la sua pazienza. Non vi si scordi; perché ancora che io sappi qualcosa, arà caro più certezza per la verità della storia e per la orazione, che inporta; perché si stanperà fatto le esequie, che saranno fatto pasqua nel mio ritorno: che tutto se gli è scritto. Ho piacere che stiate sano e che torniate presto; né pensate che si muova più di dov’è posto il corpo di Michelagniolo, perché l’Academia ora ha da fare in San Lorenzo quel che toca allei, e voi in Santa Croce farete quel che vi piacerà. E perché tosto sarò a Fiorenza, dove potrò più con i particulari delle cose avisalla, non dirò altro se non, che io resto ch’ella mi comandi. La sua coprirrò con una mia a Sua Eccellenza Illustrissima, che sarà a proposito. Altro non mi occorre se non che mi comandi. Di Arezo alli XXVI di marzo 1564. Di Vostra Signoria Servitore et amico Giorgio Vasari. Al Molto Magnifico Messer Lionardo Buonarroti, Signor mio. A Roma. 
Mi è dolto fino all’anima sentire, che la Signoria Vostra Reverendissima sia andata a Cortona e non si sia degnata venire alloggiare una sera meco in Arezzo, perché arebbe vista una mia tavola, che ho fatta per me alla cappella et altar maggiore della pieve, con ornamenti e spesa grande, come sapra da messer Michelagnolo Urbani, pittore e maestro di finestre, che ne darà pieno ragguaglio alla Signoria Vostra. E perché io lo amo per le bontà e virtù sue, arò caro che per essere delle vostre pecorelle, lo amiate e per mio mezzo lo conosciate et gli facciate servizio e favore ne’ suoi bisogni, come gli fareste a me medesimo. Et perché mi basta averla salutata con questa mia, non le diro altro se non, che ella mi comandi. Di Arezzo alli 28 di marzo 1564. 
Magnifico et Reverendo Signor Priore mio Dolcissimo. Non si struggano così i pegni con le usure, come mi sono strutto io, da che vi partisti, aspettando d’oggi in domane d’esser dallei, et avevo fatto un fardello di cose atenenti alla cupola et spettavo il giorno vegniente da Arezzo la mia chinea, né n’ho saputo mai nuova se non 3 dì sono, che l’hanno condotta in modo che la potrò per viaggi adoperar poco. Ma a questo ci arei provisto se non che, fatto le nozze ne’ Pitti con pasto etc. Della sorella della Signora Camilla, il Gran Duca andò a Castello et mi bisogniò andar là quasi ogni dì per disegniare et suo fonte et dirizzar piante di suo edificii come del palazzo che fa alla Capraia in quel di Pisa et una chiesetta a Colle Mingoli et a Castello alcune fontane. Poi s’è auto che fare con l’ornamento dell’organo di Santa Crocie et ci s’è interposto anche la tenda che ho fatto tirare in Santa Maria del Fiore sopra gl’archi, perché que’ preti dicevano di me peggio che di Bronzino; pur l’è finita, et ora ufiziano in coro con gran maraviglia della città che io abbi condotto una tenda sì tirata, et che io possa a mia posta vedere quel che io so di sotto et anche mostrallo a chi io voglio. Et quel che m’ha colmato lo staio, un vento che ha tirato che non s’è potuto duo dì star fuori; però ogni sera il Principe ha voluto che io sia in camera per disegni di vasi fino a 3 ore, tanto che pure io son vivo, sto bene et stamani sono stato a Castello per licenziarmi; mi ha detto che io ritorni giovedì. Lui sta benissimo, e vol pigliare uno poco di legnio senza guardia, et crederò che fra poco, secondo che io ho per udito, anderà al Poggio, et io se io potrò scapolare sabato, ch’è San Francesco, s’io non rimango per bestia, vedrò d’esser dallei. Ora eccovi detto tutta la storia che m’ha inpedito. Circa alle nuove per ancora non è venuto altri particolari; non avendo, farete come noi, ma si tiene per certa: il papa è ancora a Frascati, et questa cosa, s’ella sarà vera, mi strabalza, che non ho rimedio a Roma; io non vorrei più tramute et mi arrendo. Intanto io atendo agli studii delle Gerarchie per la cupola e non perdo tenpo. La miglior nuova che io sento è che voi aviate guadagniato nella vita; atendete a seguitare che n’avevi bisognio; anchio sto bene, meglio che non stavo 15 dì fa; atenderò andare innanzi, e con questo fo fine. Di Fiorenza alli primo di ottobre 1572. Di Vostra Signoria Servitore il vostro cavalier Giorgio V asarii. Al Molto Magnifico et Reverendo Signor mio obsservandissimo il Signor spedalingho de' Nocenti. A Poppiano. 
Molto Magnifico Signor Priore Signor mio. Mandovi per Cesare di Vinci picttor nostro scudi dugento di scudi d’argenti, i quali la Signoria Vostra metterà insieme con gli scudi cento che riscotrarà da Benedetto Busini a l’Opera, che Ser Pietro vi porterà la suplica, come ho detto nel memoriale: et scudi 200 vedrò che di grani vi venghino in mano. El Buonarroto vi darà scudi 200 d’oro e scudi 18. 16 soldi per la tavola, che saranno scudi 732, et di Roma per conto de’ Guidacci se ne rimetterà per resto scudi 200, che saranno con 150 di Camaldoli 1082, che questi con quelli del cavalierato saranno scudi 2000 in circa, et ne farete ricordo che io ne sia, di mano in mano che si rimettono, creditore, et stamani in buon punto partirò. Di casa alli primo dì di novembre 1572. Di Vostra Signoria Servitore Il Cavalier Giorgio Vasari. Al Molto Magnifico Et Reverendo Signor mio il Signor Spedalingo de’ Nocenti. 
Io non vo mancare di ricordarmi di voi, autore delle pidimie; e per mostrarvi, che io mi ricordo di voi, vi dico, che ho visto il vostro Bugiardino, e che si chiama molto satisfatto da me, avendovi fatto servizio, dicendomi, lo meritate. Vidi l’opera, ritratta da voi, tale che non vo più ragionar di mandalla. Io parto stasera per Arezzo, dove tutto settembre starò lì; e intanto scriverrò ogni spaccio, e così voi. Non vi pensi: due sole parole bastano, e a messer Ottaviano; sempre le coprite col suo nome. Intanto sempre per mezzo suo mi perverranno in mano. Et a l’ultimo verrò qui per andare a Roma. Sono vostro e mi raccomando. In tanto messer Francesco potria tornar senza moglie; modo veggo. Vi prego, mi raccomandiate agli amici nostri, così al nostro messer Iacopo Sansovino con dirli, che le cose di... non sarà altro circa Francesco suo, e che lo lodano, avendo fatto bruciare ciò; e che biasimano Francesco, attribuendolo a poco cervel suo ecc. Sono vostrissimo. Di Fiorenza alli XXX di agosto MDXXXXIII. 
Molto Magnifico Signor mio. Conosco certamente che coloro, che per satisfare al mondo lassando la quiete e cercando brighe e fastidi, si discostano dal bene e dal buono, come or che son qui solo con i fastidii di casa mia, e quali ancora che mi dolghino, poiché gli ho trascurati per benefizio d’altri, son pur più dolci e più con la pace dell’animo, che quegli che si cercano con tanta inquietudine. Io ho conpassione infinita alla Signoria Vostra, poiché in me, che so’ un zero scancellato a petto a quella, ho consolazione ne’ travagli miei tanto quanto ho più dolore e amaritudine inelle cure d’altri. Or, poi che talora ci illumina Dio, potendo conosciere la luce dalle tenebre, doverremmo anche per la salute nostra procurar qualche riposo, che questo mio invita la Signoria Vostra a fare talvolta il simile senza punto discostarsi dalle faccende. Ora io proccurerò di venir più sano e rifortificato per le nuove fatiche mie costì; e intanto la Signoria Vostra mi tenga in memoria, come io ho lei, alla quale infinitamente con tutto il core me gli offero e raccomando. Di Arezzo alli XXV di settenbre nel MDLX. Di Vostra Signoria Obligatissimo Servitore Giorgio Vasari. Al Molto Magnifico e Signor mio Messer Antonio de Nobili, Dip. Rio Generale di Sua Eccellenza Illustrissima. A Fiorenza. 
Molto Magnifico Signor mio. In risposta della vostra de 18 istante vi ringrazio delle racomandazioni del signor Montalvo e signor Sforzo, tornando salutategli. A Maestro Davitte gli direte, che io non gli scrivo sendo a Pietrasanta, e se fussi tornato, che ‘l pregio del palco che vol far fare alla sala de’ cavalieri che s’egli dà a chi ‘l fa soldi 45 del braccio quadro, che colui lo puo fare, perché i quadri son grandi; che questo è quanto mi pare. Ho inteso per la vostra la cosa del Marigniolle e vorrei che la Signoria Vostra si trattenessi fino che io parlo al priore che sarà domani, perché è agli Alberi, perché vo’ un parere, poi vi scriverrò per lo straordinario, se questo non servirà a seguitare di non si rovinare, perché saria troppo. Del sasso: messer Vincenzio è costì, sarà dassé, non scade altro. Ho dato al Maiano un disegnio per la vostra volta che sarà bellissimo e ci vo spesso; parmi che fuori e drento torni bene e non mancherò far far tanto quanto bisognerà. Altro non mi ocorre. Salutate Messer Vincenzio Perugino, il Signor proposto di Pescia e gli amici e particolarmente Francesco Busini. Di Fiorenza alli 20 di marzo 1562. La Signoria Vostra per la prima comodità ci mandi la borsa e cuscino che venne da l’Elba. Il vostro Giorgio Vasari Al Molto Magnifico Messer Giovanni Caccini, Proveditor di Sua Eccellenza Sua Eccellenza illustrissima et Signor mio. A Pisa. 
Illustrissimo e Eccellentissimo Signor mio. Dapoi che Vostra Eccellenza Illustrissima ha smarrito le mie scritture, le quali per ordine di Quella erano state informate da messer Antonio de Nobili, non solamente di quello che ero debitore, ma ancora di tutto quello che chiedevo, se mi si poteva concedere o no, replicherò brevemente il contenuto di quello per ridurlo a memoria di Vostra Eccellenza, acciò doppo tanta lunghezza si finisca. Dimandavo, che ‘l servito mio di sei anni, doppo lo aver io servito per le pitture, stuchi e disegni di tutte le cose necessarie all’uso delle cose Sue, e particolarmente per il palazzo tutte le cose d’architettura nell’invenzione, ne’ modegli e nell’opera, oltra che per le Sue fabriche della città e de’ Pitti, Castello e ora al presente per i Magistrati, vorei, che Vostra Eccellenza fermassi quello che aveva in animo di voler darmi e, come più volte ho detto, farmi saldare i miei conti, perché vo ogni giorno debitore Suo e non aparisco creditor di cosa alcuna. In particulare gli avevo chiesto la casa dove io abito o altra, che ci potessi drento acomodare di poter lavorare, come già n’ho ragionato con Quella; perché ho bisognio acomodare a mio uso le stanze con lumi a proposito a far cartoni e quadri e altri disegni, necessari a simil cose: che a questo efetto bisognia murarvi; il che non si può fare, andando per le pisgioni o stando per le case altrui. Inperò Quella ne deliberi il voler Suo, che il mio sarebbe, s’ella mi si dà, ch’ella mi si metta in conto all’opere mie. Del podere di Montici, del quale ne vado ogni anno debitore (come della casa) del fitto suo, il quale per nonn essere confiscato, ma ritenuto dal fisco per danari non pagati, dessidererei, che Vostra Eccellenza mi facessi grazia, che mi fussi fatto sopra un credito di scudi 1500, che andassino a conto dell’opere mie; i quali, ogni volta che i padroni lo rivolessino, meli rinborsassino nel modo che farieno alla camera di Vostra Eccellenza, con rifarmi tutti e’ bonificamenti che io ci facessi, avendone il luogo, per chi lo vuole usare, grandissimo bisognio. Atteso che avendo a faticar, come fo per Lei, nel modo che Quella vede e sa, m’è necessario per il riposo, per la comodità, che vi si può far cartoni e altre fatiche, e per conservazione della vita, dalla qual depende ogni cosa, e per esser presso alla città, dove non si perde tenpo, e se bene per questa via non inpatronisco, mi par pure una certa sicurtà moderata e molto più sicura che quella che ho al presente, che è senza amor nessuno: che mi prometto, che sia un certo capitale della amorevolezza Sua; perché desidero, così come son fermo a servilla col corpo, esser con l’animo, ancora che per ciò sta sospeso. In somma, tutta la deliberazione e fermezza mia e dell’essere di me ha tutto a venir da Lei. Prima fermimi la provisione annuale, come Ella vuole, sì per l’opere fatte come per quelle che si faranno! e saldimisi il conto mio e date tutto quell’ordine per l’avenire che gli pare, acciò La possa servire; pur che Quella si ricordi, che l’entrate che io ho, che per l’assenzia e la lontananza e i parenti poveri non mi tornono la metà, con la provisione che ho da Lei in capo all’anno, non mi bastano, e fo debito: ateso che ho grossa spesa e tutta per punta di danari, per aver la casa senpre piena di parenti e molti forestieri, mia amici, rimettendomi senpre in questo e in ogni cosa mia nella volontà Sua, nella quale ho senpre confidato e confido. E con ogni riverenzia pregolla, che mi spedisca, perché lo star così mi fa essere inresoluto e inpediscie non poco alle cose di Vostra Eccellenzia, che io ho in mano, e molto più alle mie, e Dio Altissimo feliciti Quella. Di Fiorenza alli primo di settenbre nel 1560. 
Molto Magnifico Messer Giovanni, Signor mio. Mandasi per ordine del Duca nostro Batista Naldini a disegniare tutta la cosa di Stanpacie di Pisa, e Sua Eccellenza mi ha inposto, che io lo invii a voi e che teniate questo ordine e sia acomodato di quanto gli fa bisogno. In prima, che lievi di fuori il sito di Stanpacie dalla porta a san Marco sino alla porta della cittadella vechia, et che da Batista del Cervelliera o da altri vechi segli mostri le rotture che furon fatte dalla artiglieria del canpo de’ Fiorentini, e si segnino così il fosso et bastione di drento fatto per difesa da e Pisani. Così se si ricordino come erano fuori le trincee et le fosse per difesa dello esercito, che ci ha battuto, dalla Torre di san Marco et da quella della cittadella vechia et dalla Torre di Stanpacie, la quale, essendo disfatta oggi, s’ella fussi ritratta costì in qualche picttura vechia, si ritragga, se non per chi se ne ricorda si facci dire come stava. E finalmente nella pianta si segni come stava il canpo de’ Fiorentini dalla banda di fuori con sue sentinelle, artiglierie, guardie et punt[u]almente con diligenzia ogni minuzia. Poi si faccia, che Batista pigli un’altra vista sopra il Torione di Stanpacie e ritragga di drento tutta Pisa, quella parte che si vede;, e questo è quanto per questa parte bisognia fare intorno a questo primo disegnio, il che essendo rimesso alla Signoria Vostra, che è diligentissima, et in Batista, che viene instruito tutto, so che satisfarete a Sua Eccellenza Illustrissima. Finito che arà questo, ha ordine di andare a Livorno a far l’altro, et perché in questo non lo vo’ gravare, scrivo al Baroncello che farà lui quest’altra parte. Ma se la Signoria Vostra non avessi che fare et volessi aconpagniar Batista, so che gli gioverebbe assai, perché ha in nota e porta la storia seco da fare quest’altra fazione, che sarà. Breve, et in un giorno sene spediscie. Però con una vostra al Baroncello raccomandatelo non andando la Signoria Vostra, che perciò gli scrivo anch’io etc. Nel suo ritorno a Pisa ha ordine di andare a Canpiglia per andare a ritrare la Torre a San Vincenzio et il sito dove fu rotto il canpo de’ Viniziani, che a questo Sua Eccellenza Illustrissima mi ha detto, che mandiate una guida con Batista e voi scriviate per ordine di Sua Eccellenza Illustrissima. Al rettore di Canpiglia, che mandi qualche persona sperta con Batista a mostrargli il sito, che lo possa levar giusto, e che gli sia acomodato d’ogni cosa et fatto carezze, perché questo ultimo disegnio è più breve che nessuno altro, salvo che ha bisognio che a Canpiglia il rettore vegga scire nessun vechio che si ricordi di tal cosa, come andò, et lo facci capacie per l’amor delle positure dove fu la rotta di quello esercito; et perché Batista n’è struito abastanza, non mi distenderò in altro dicendovi, che ’l priore vi saluta e così io et vi spettiamo con dessiderio. Questi Signori sono tutti al Poggio insiemi col Dami vostro, et perché so ch’ella non mancherà, tenermi in buona grazia di Messer Francesco Busini, mi raccomanderò all’uno et all’altro. Di Fiorenza alli 28 di aprile 1567. De mischi scrissi abastanza. Di Vostra Signoria Servitore Giorgio Vasari Al Molto Magnifico Messer Giovanni Caccini, Proveditordi Sua Eccellenza Illustrissima et Signor mio. A Pisa. 
Serenissimo Principe Signor mio. Gran frutto ho cavato dai suoi documenti, scritti nella sua dolce et amorevole de’ XII del passato; che se per gli studi, fatica e sollecitudine s’ha a servire bene e presto Sua Santità, nessuno l’arà servito meglio: e già in questo poco di tempo, che è oggi un mese, oltra che ho fatto tutti e disegni delle 3 capelle, e coperto di colori tutte di mia man sola, non bozze, ma come finite dua tavole, e la terza a Befania sarà come le altre. Cosa, Signor mio, che ha fatto stupire Nostro Signore, che mostra averne gran contento; e spero che tutta l’opera del lavoro in fresco, così grande, io mostrerò non meno la grandezza dì Vostra Altezza, che la virtù che m’hà data Dio, il quale in questa opera più che in tutte altre mi presta e forza, sanità e magior virtù: che do la colpa a’ meriti e bontà di questo santo vechio, il quale, per esser creatura dì Vostra Altezza, amira ogni onbra e spirito che nasca et venga dallei. Atenderò a questo servizio con ogni acurata diligenza, avendomi scritto nel core li vostri santi documenti, per satisfare et a Sua Santità et a Vostra Altezza, e che resti memoria di me, che desidero, come obligato a Quella, di onorare et ornare questo luogho con tutto l’ingegnio mio. Per una di Tanai de’ Medici ho inteso il disordine, che ha fatto il piovere di queste aque a dua cavagli del tetto della Sala grande, che credo che se si potesse morire di dolore ch’io sarei cascato morto: ma perché io ho inteso che Vostra Altezza ha fatto subito rimediare per ora che non segua più disordine, sarei cavalcato; ma fino a tenpo nuovo che spero esser tornato, si rimedierà a ogni cosa: però sarò sollecito al tornar presto, acciò non s’incorra in questi pericoli. Ma se Vostra Altezza non fa quello che si ragionò di fare in principio che fu finita, che si metta uno maestro che lui solo abbia cura de’ tetti di palazzo et non facci altro, nascierà ogni dì di questi inconvenienti, perché il ballatoio, che è già dua anni che doveva esser finito, per colpa delle misure di chi mostra volere risparmiare uno scudo, ne peggiora le centinaia, e con pericolo. Così averrà al corridore de’ Pitti, che piove in molti luoghi, et non ho restato a dillo a chi toca, per non infastidire Vostra Altezza: a me mi pesa, e creda che cotesta opera è la pupilla degli ochi miei, che ci ho consumato questa misera vita. E mi perdoni se con questa gli dò molestia, che n’ho una passione troppo grande: ma perché io veggo che anche qui tutte le volte di Belvedere e questa fabrica son peggio trattate, e che tra pochi anni sarà ogni cosa per terra, che questo è il paese della trascurataggine, raccomando a Vostra Altezza le cose sue medesime, che da e ministri non le lasci trascurare, et mi perdoni se ho detto troppo, che nel fine Giorgio è suo et in vita et sarà anche con la fama doppo la morte. Et a Quella etc. Di Roma primo di gennaio 1570. Giorgio Vasari Al gran Principe di Toscana suo sempiterno Signore, a Fiorenze. 
Reverendo Monsignor mio. Io giunsi salvo a Roma, così la tavola: che non fui prima giunto, ch’el papa non mi lasciò cavar gli stivali, che volse vederla; e così fatta portare in guardaroba, la vide, e gli piaque assai. Ragionai poi seco più di un ora delle cose di cotesti signori; e così volse, che sendo avviato il martedì a ora di bere, finito che ebbe di veder la tavola, m’andassi a riposare. E mi ha dato le stanze in palazzo, che son le medesime di Sua Santità, che gli adopera il verno; che già Paolo 4° vi fecie una capella, che il papa vole che vi si facci alcune cose, che lo saperete per il primo aviso. Così un’altra tavola come la vostra di Badia, grande, con dua quadri da lato, ricordandosi di quella di Camaldoli, pure per l’altar magiore del Bosco; che quella che s’è fatta costì, la manderà di corto, che va ‘n una sua capella dove vol far la sua sepoltura. Ho auto ordine di vedere le pile del ponte Sisto, che minaccia rovina; così la fabrica di San Pietro dove Pirro è levato via, ma v’ha fatto prima non so che errori, che Nostro Signore vorebbe ci si rimediassi, potendo: che di tutto sarete avisato. E qui m’è fatto gran carezze; et ieri ebbi andare in cochio col cardinale Alesandrino et Conmendone a veder non so che luoghi per fabricare, tanto, che Dio mi aiuti, che io ingrossi gli ochi tanto, che io non ci vegga. Tutto il seguito con ordine ho scritto a loro Eccellenzie; et in tanto la Signoria Vostra sopra la cosa del fatto mio del rescritto, fatto costì, ne dica qualcosa, perché io possa scrivere e dire quanto ocorre. Ve ne prego. Et appresso scrivo al Signor depositario per conto della sala che la ricordi al Principe per mia parte dell’anno nuovo; e gli direte come da voi, che facci, che non abbi intorno Francesco di ser Iacopo, che sapete chi gli è. Dell’altre cose non occorre dire altro, se non che io parlai al Lottino e gli tirai gli orechi. S’è rimesso, dicendo, che nol sapeva, e che lo sa, favellerà e crederà ‘n un altro modo, et vi saluta assai. A Nicolò del Nero diedi la sua. Poi non l’ho visto altrimenti. Visitai Farnese, che m’ha fatto mille favori e carezze. Così vi trovai Fra’ Onofrio, el quale spera di corto venire costì, et allora si contenterà vedere ogni cosa. Gli dissi, che la fretta della mia partita et delle robe fu cagione, che io non gli portai. S’è contentato et è tutto Vostro. Ho auto tanto che fare, perché ogni dì sono stato alle mani con Nostro Signore, che non ho potuto visitare l’abate di Roma. S’io potrò, lo farò domattina; e con tutto questo qua è ogni cosa una Romaniglia. E perché alla giornata dirò quanto bisognia, e forse lei aviserà, penserò mandare questo altro spaccio a Corneto la vita di Taddeo; et intanto salutate Batista et avisate, se fa niente, così maestro Andrea. Che penso, fatto pasqua, s’io sarò valentuomo, partirmi; et intanto salutate gli amici, massime messer Gianbatista Adriani, et che non mi manchi della promessa per benefizio di quell’opera. Et al Caccino salutatelo et agli altri amici nostri e particolare a ser Gostantino et a vostri preti. Et con questo vi lascio. Di Roma alli primo di marzo 1566. Di Vostra Signoria Servitore Giorgio Vasari. Al Reverendo Mon Signore lo Spedalingo de’ Nocenti, Signor mio. A Fiorenza. 
Al Vescovo di Montepulciano per conto delle Reliquie di S. Donato. Io non ho mai voluto scriverli né meno raccomandargli la causa delle reliquie di San Donato, giudicando per tanti segni e testimonii, riscontri et giustificazioni, che ella n’avessi poco bisogno, tanto più, quanto Dio benedetto l’aveva fatta cascare nelle mani di Vostra Signoria Reverendissima. Io ho con mio grandissimo contento inteso che quella ha serrato il processo et che ella è in procinto di andare a Roma, nuova che mi ha tutto rallegrato, perché in questo caso acquisterà appresso di Nostro Signore assai, massime che monsignore Datario, il quale ebbe commissione da Sua Santità di questa causa, ha da me avuto avviso d’ogni cosa fatta fin qui et delle difficultà che ha avuto la Signoria Vostra Reverendissima. Oltre che sabato scrissi per ordine del Gran Duca, nostro Signore e Patrone, per questo, che avendo preinteso di non so che nuovo breve, se gl’è vero, non si resusciti lite da mettere in parte quella città e che prima vegga il vostro processo, tutto li scrivo, perché ella sappi che va armato; et a monsignore Sangalletto per ordine del Gran Duca ho scritto il tutto; potrà anco farvi ogni favore, et io di qua lo terrò avvisato del tutto. Questo ufizio pietosissimo e santo mi spirò Dio a mettervi in considerazione a Nostro Signore, perché la trattassi questo negozio, per il quale ne sarete lodato et amato da tutta la città nostra; ma io gne ne avrò obligo perpetuo. La potrà far fede a Nostro Signore che la cappella e ’l luogo son degni di tal reliquie, et se ‘l fatto sarà vero, come io credo, farò per Vostra Signoria molto maggior cosa che quello che mi comanda. Spiri adunque Iddio a fare tutto quello che è il meglio, che nel resto io son certo che ella mi ama, e che le sono servitore. Dio la feliciti et contenti. Di Firenze alli 4 di settembre 1571. Il Gran Duca per darmi premio che, avendo finito la Sala grande, e parendoli ch’io abbia fatto gran cose, mi è intervenuto la storia di quello che tirava con l’arco i ceci, che doppo per remunerazione gnene fu dati 2 moggia, perché tirava bene, a me ha dato Sua Altezza Serenissima a dipingere tutta la cupola. Dio mi aiuti e pregate Dio per me. 
Illustrissimo e Eccellentissimo Signor mio. Fui ier l’altro a Castello per vedere i muri del salvatico, che Vostra Eccellenza Illustrissima fa fabricare, i quali camminano innanzi gagliardamente e credo, che presto, se vanno seguitando, ne verranno al fine. Ebbano di bisognio, che io squadrassi loro la faccia di sopra, dove ha andare la loggia: la quale trovai nel misuralla che l’escie di squadra braccia 3 1/2, come Vostra Eccellenza vedrà nel disegnio, che io mando incluso in questa; e truovo, che se tal loggia non si fa, come io l’ho disegniata, ch’ella verrà drento acuta, come que’ punti che hanno forma d’una A. , e che io ho fatti nel detto disegnio: errore grandissimo, forse non considerato da chi ordinò tal cosa! È necessario adunque tenersi braccia 16 lontano dallo aquidotto e far drento la loggia quadra, che di fuora torna braccia 24; che è apunto il vano, che rimane nell’angulo, dove sono le colonne per la loggia. Puossi fare una uscita con quatro bastioni a selice, che entra nel viale che va alla Pretaia, e di là un riscontro che entri, dove Vostra Eccellenza avea disegniato di fare il mulino, e quelle 3 braccia 1/2 che si discosta il muro, che riquadra la loggia fra l’aquidotto, si può fare una scala, che c’è necessitá per far dua effetti: l’uno per dar l’aqua alla fonte grande (che ora s’ha a girare un pezzo), l’altro per il mugniaio per dar l’aqua al mulino. Tutto ho considerato e prima che si termini cosa alcuna di que’ muri che debbono chiudere fra l’aquidotto e l’orto. Vostra Eccellenza Illustrissimaci farà intendere se vuole che vadino acuti come i punti che hanno forma di A, overo come il disegnio che ho segniato nella pianta: che tutto si eseguira conforme alla volontà di Quella. Tanto farò della stanza di là dallo scrittoio in palazzo, la quale presto ne sareno al fine. Intanto Iddio la prosperi e feliciti secondo l’animo e volontà Sua. E piacendoli, che io scorra per otto giorni fino a Arezzo per un disordine che è nato del mio fattore, mi sarà caro; se non, senpre farò di me la volontà di Vostra Eccellenza, alla quale auguro ogni grandezza maggiore, basciandoli le mani; e continuo meli raccomando. Di Fiorenza alli 15 di ottobre MDLVIIII. Di Vostra Eccellenza Illustrissima Perpetuo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e di Siena, Signor e Patron mio unico. Alla corte. In man propria 1 . 
 
 
 1 Ora solo ci basta servir il salvatico, né vogliamo per ora far loggia o altro: però tirisi li muri a questo intento solo, non finiendo però quel’aquario, ma appicandoli con l’aqueducto in forma quadra. Ci piace l’andata d’Arezzo e al tempo non manco ci piacerà la ritornata. A Giorgio Vasari. 
Illustrissimo e Eccellentissimo Signor Duca, Signor mio. Se io son stato assai a non far mio debito con la penna inverso Vostra Eccellenza, il pennello nell’opera di Quella non ha mancato far il solito suo, a tale che già la camera, dove io ho dedicato le storie alla felicità di CLEMENTE SETTIMO da l’incoronazione di Carlo V inperatore e le nozze della regina di Francia a Nizza o Marsilia, tutto il restante è coperto di colori. Così si andrà finendo col fare i ritratti de’ servitori suoi, che per essere stati assai, non istabilirò, da certuni segnialati in fuori, nessuno altro, fino che Vostra Eccellenza sarà di ritorno. Gli è ben vero, che io non posso finire, né fermare l’istoria dello sposalizio di Marsilia per la reina, non avendo io trovato nessuno che si ricordi del dar’ dello anello: se fu in chiesa, o se fu inn camera; o se ‘l papa cantò la messa; o se tenne di mano lui. Che questo sapendolo Vostra Eccellenza, overo se ‘l cavalier Rosso, che allora era col cardinal de’ Medici a far delle piacevolezze e trattenere tanti signori, lo poteria sapere, che sendo costì, Vostra Eccellenza gli poterà comettere, che mi distenda con duo righe di parole cotesto, ordine. Se fa o banchetto o nozze? Ma particularmente l’atto dello anello, e chi vi fu presente? Ché mi ricordo, che stando io col Duca Alessandro, la Illustrissima Madonna Maria, Vostra Madre, vi andò; e credo, ch’ella fussi presente con la reina, sorella dello inperatore, moglie del re Francesco, della quale io non ho medaglia né ritratto. Così del re e reina de Navarra, de’ figlioli del re, tutti ci sono, e del re ancora; perché vi fu Salviati e Ridolfi, se poi che io gli ho fatti in sala, non avendo reso quel merito che era l’obligo loro a questa illustre casa: se non m’è detto altro, gli passerò. Il cardinale de’ Medici velo farò bene, e se altro Vostra Eccellenza mi acennerà. Intanto Vostra Ecellenza qui di sotto mi acennerà l’animo Suo, perché lo possa seguitare questa stanza 1 . Apresso nella camera del Signor Giovanni, Vostro Padre, s’è finita di metter su la fenestra, che riescie fuori nella facciata col poggiuolo, che mostra già fuori la grandezza e bellezza delle stanze di drento, e perché resta solo a fare le duo teste, che sono in quegli ovati di sotto, dove in uno va la Signora d’Imola, avola di Vostra Eccellenza, nell’altro non mi viene in mente di farvi nessuno, ho pensato, se vi stessi ben il padre suo, che fu di casa Sforzesca Vostra Eccellenza mene accenni il parer Suo, perché si mattona; e desidero levare i legni, perché la resti finita 2 .  La sala grande. Il palco è finito tutto di metter d’oro; e ora, fatto le feste, si atenderà a finire di fare amattonare il piano del palco di detta sala, e quando aren finito di abozzar le storie di Clemente, tornerò a finire le tre delle facciate di detta sala, perché ella si possa abitare; e in tanto lo scarpellino finirà il resto delle finestre: che certamente è tanto rica, che l’è lonore e lo splendore di tutta l’opera che s’è fatta in palazzo. Io ho intanto fatto fare duo modegli di terra per le dua teste che mancano, di Leone X e di Lorenzo, Duca d’Urbino, le quali vanno inelli tondi di questa sala di marmo, che Antonio di Gino, che lavorava a Castello, le condurra; che certo si porta bene 3 .  La fonderia vechia. Le duo stanze, che mancavano, son finite del tutto; ed è tale, che non ci è in palazzo né le più allegre né le migliori stanze; e io ci sto e me le godo. Continouamente atendesi di sotto e di sopra a far foderare le porte e le finestre di noce, perché si possa abitarle. La fonderia nuova, dov’è la torre di Nebrot del capitan Cechino, è stata per abruciare il palazzo, perché s’apiccò fuoco a un legnio delle stanze di sotto, dove stanno i paggi; che l’esser di dì giovò, che si spense presto e si racconcia. Ai Pitti si va seguitando il muro dal canto del pallatoio e vassi finendo delle pietre del vivaio della Illustrissima Duchessa 4 .  A San Lorenzo, Signor Duca mio, si è fatto un principio d’un ‘opera, che costa pochi soldi e ci farà un grande onore; e questo è, che la sagrestia aviano incominciato da sommo a intonicalla di stuco tutte le faccie, che tramezzano le pietre che ci sono, che riluce, che pare uno spechio, e n’è finita la capella tutta e quella faccia. Faccianci fare le finestre di vetro, che in breve saran fatte, a cagione che i preti possino dar principio a far l’ordine dell’obligo che hanno per la bolla. Così si assetta il tutto, che fra poche settimane si potra ufiziare. Restaci solo, se Vostra Eccellenza vole nelle finestre di vetro l’arme di papa Clemente o quelle di Vostra Eccellenza o inprese di casa, che anche queste le acenneren qui sotto 5 . Atendesi ancora a far finir quelle della libreria, secondo l’ordine dato insiemi con quelle di palazzo: Èssi messo in San Lorenzo su l’altra porta minore, che riescie molto bene, dico, nella facciata della chiesa; e l’altra si va faccendo, e certamente, che non è bene sì grande che è in quella chiesa si faccia che non sia piccolo al merito suo, atteso che non è tenpio fra e’ Cristiani che sia dotato né di più richi ornamenti, né di tante cose rare quanto San Lorenzo, e se ci mancava niente, ora per favore, e grazia di Vostra Eccellenza, ci è venuto unn giovane di questi canonici regolari, litteratissimo e pien di dotrina, con un modo di predicar molto bello, che ieri quella chiesa, che fu il giorno di Pasqua, s’enpié di sorte, che non vi si poteva stare: e in verità, che vi concorre tutti e dotti e i galantuomini, che mi ha dato il veder quella chiesa con tanto onore e contento grandissimo. Ma il male è, che ora che gli ha innamorato ogniuno, la sua predicazione finirà il primo giorno dell’anno e s'intende, che questa quaresima va a Pistoia a predicare. Vostra Eccellenza e per salute di tante anime e per consolazione di tanti begli ingegni faccia grazia a questa Vostra città di far una letterina al cardinale di Mantova, protettor di questi canonici regolari, che promuti la sua lezione di Pistoia a Fiorenza: che sendo inferiore e di gente e di nobiltà e d’ingegni, satisfarà infinitamente agli uomini Vostri e a Iddio, onorando questo tenpio Vostro sì magnifico per le tante sue qualita. Io in questo mi son disteso, perché piacendomi e inparando, come gli altri, lo dessidero; e intanto avendoci animo perché ciò segua, Vostra Eccellenza ne dica un motto o lo cometta al Guidi, perché vuol partire fra otto giorni, e a Quella con tutto il core meli raccomando, che Iddio felicissimo la conservi. Di Fiorenza alli XXVI di dicembre MDLVI. Di Vostra Eccellenza Illustrissima Servitore il Vostro Giorgio Vasari. Allo Illustrissimo e Eccelentissimo Signor, il Signor Duca Di Fiorenza, Signor e Patron mio obsservandissimo. In man propria, dove e’ sarà 6 . 
 
 
 1 Queste cose si possono intender dal vescovo di Cortona, e Noi di qua l’intenderemo dal Tornabuoni, perché il Rosso non se ne ricorda.  
 
 2 Se non vi é, l’avolo paterno del Signor Giovanni mettasi; ma se vi é, mettasi, come dite, l’avolo materno. 
 
 3 Sta bene.
 
 4 Solecitisi.
 
 5 L’arme solo di Papa Clemente.
 
 6 Mi piace, vi mandai la lettera. A Giorgio Vasari Pittore. 
Molto magnifico messer Michelagniolo. Io ho inteso da molti, che si son partiti di Roma, come la fabrica di San Pietro è quasi ferma e che la Signoria Vostra sta quasi che inrisoluto del partirsi o no per venire qua. Del che ancora che il Duca nostro vi abbia sempre desiderato, più per quiete vostra che per comodo suo ché assai comodo le saria il vedervi e saper che alla Signoria Vostra non li mancasse quella quiete e quella satisfactione, che le rare virtù sue meritano e le sa, nondimeno spinto da quel tenero amore che vi porta, stasera mi ha detto, che vi scrive, e che io accompagni la sua con assicurarvi che, ogni cosa che sarà da lei desiderata per compiacervi Sua Eccellenzia sempre ve ne sarà largo e inoltre per il fare e non fare o lo stare o l’andare sarà con quella libertà della Signoria Vostra usato che il vostro animo si contenterà. E perché so, che lui vi ama, vi adora e vi desidera, farò fine, dicendovi che, se alla vostr'anima Iddio ha preparato il paradiso, la partenza di costì nel venir qua sarà il modello, perché sì alla salute del corpo, che sarà con qualche miglior governo, sì a quella della quiete, ci sarà i comodi della villa o di que’ luoghi solitari secondo il gusto suo. Se amerete il commerzio, il medesimo. E perché qua ogniuno al nome vostro si rallegra e si contenta, quanto maggiormente la Signoria Vostra risolva il venir suo! E venendo, mi facci degno di avisarmelo, ché vi prometto, per l’amor che porto alla bontà vostra, ch’io verrò fin costì per condurvi; e so, che non passerà se non con grande utile di casa vostra e con onor suo e di tutti i parenti vostri et amici, i quali insieme con meco vi salutano e a fine vi si raccomandano. Et io, insieme con essi, mi andrò godendo di quanto si può sperare ch’Iddio v’ispiri a sì buona risoluzione per salute vostra e di tutti. Di Fiorenza a dì VIII di maggio MDLVII. Di Vostra Signoria servitore Giorgio Vasari Al molto magnifico messer Michelagnolo Buonarroti signore mio observandissimo. 
Illustrissimo e Eccellentissimo Signor mio. Da che partì Vostra Eccellenza Illustrissima, ho mi trovato tanto col veghiar fino a tre ore e mezzo, che la camera di Cosimo Vechio è ridotta vicino al fin suo, né s’è mancato far sì, ch’el Grasso, che mette d’oro, non la finisca ancor lui, dal quale fra brevi giorni resterà finita del tutto. Vero è che le lettere, che vanno a quelle storie e nella fascia di pietra, dove la volta si posa intorno intorno alla stanza, le desiderei finire, prima che si calassi il palco, dove si lavora; acciò con più comodità sì dello averle a intagliar nella pietra come avere a scriverle col pennello negli ornamenti delle storie, che è ciò resta, per non saper io, se queste, che io ho, son di quella bontà che contentino e Vostra Eccellenza Illustrissima e chi intende. Onde mi risolvo a mandarle a Quella, accio piacendovi, le formi a modo Suo o mi mandi a dir ch’io le lassi così sino al ritorno di quella, senza guastare il palco, il quale mi dà noia, perché vorrei pur metter su uno di quegli usci di mistio e il suo cammino e inbiancalla di stucco, a tal che restassi finita del tutto alla venuta di Vostra Eccellenza Illustrissima insieme colla seconda del Magnifico Lorenzo Vechio, che fino a ora è già da la maggior’ parte de’ lavoranti, che abozzano a olio le storie che ci vanno. Ed è finito inegli ovati suoi il ritratto di Giuliano, fratel di Lorenzo, e così quello di Leone quando era cardinale, così quello di Piero e del Duca Giuliano, suoi fratelli; e io continovamente atendo e ai cartoni e lavoro nell’opera. E continovamente l’ultima volta ancora di stucco si sollecita, dove vanno i fatti di papa Clemente 7. Così la sala acanto, che risponde in sulla grande. Presto sarà il palco dipinto coi suoi ornamenti e il Grasso n’ha finito di metter d’oro la metà, e gli ornamenti delle finestre di drento se n è messo su buona parte, e la scala, che risponde in sul terrazzo, è arrivata fino a ora in sull’piano delle stanze dipinte, e si seguita mandarla su sino al piano del tetto, acciò che la Illustrissima Signora Duchessa possa agevolissimamente al suo ritorno andare in sul terrazzo scoperto del terrazzino dipinto. Seguitasi lo scrittoio delle stanze dipinte sopra la scalina di finirlo coi suoi legniami di noce e palchetti, a tal che seguitando con questo ordine, si verrà felicissimamente alla fine. I cartoni de’ panni d’arazzo n’ho fino a ora fatti condur tanti, che le duo botteghe di Vostra Eccellenza Illustrissima hanno da llavorare assai; e così andrò seguitando, acciò che di mano in mano tutta l’opera resti con quella perfectione che è il dessiderio di Quella et il mio: che altro non dessidero se non coll’opera mia mostralli l’affectione e devozion che li porto, e che l’età a venire abbino aver invidia alla felicità e grandezza di Vostra Eccellenza Illustrissima in ogni suo fatale actione. Mi sarà ben caro, poiché il bisognio mi caccia, che le infinite amorevolezze, che ricevo ogni giorno da Quella con tanto favor domestico, [che] Vostra Eccellenza Illustrissima diponga e suoi alti pensieri per un quarto d’ora in pensare al Suo Giorgio d’accomodarlo per fino alla morte di tanto quanto può bastare al bisognio della casa mia, acciò non abbi a ogni ora a tormentar le pie orechie di Quella per le miserie mie, avanzandovi da tutte le bande ogni don de Iddio; acciò io perpetuamente con la virtù, che ho inparato per ornarla e onorarlla, operi con quello amor sincero e acresca d’animo e di valore e lasci quel nome di me, che per sì onorata occasione di servilla in sì magnifica inpresa ho mostri a chi viverà la liberalità Sua verso di me, e io l’arte, l’ingegnio, la prestezza e la fedel servitù verso il nome di Vostra Eccellenza Illustrissima, col qual dessidero vivere e morire. E perché messer Sforzo potrà dir d’aver vista l’opera, poi che egli sarà giornalmente apresso a Quella, ricorderà a Vostra Eccellenza Illustrissima, ch’el benignio rescritto, che Quella mi fecie, che negoziassi le cose mie, prego Vostra Eccellenza Illustrissima, che si degni dar fine, acciò il mio alto principio, che senpre ha sperato di fiorire e far frutto sotto l’onbra Vostra, con la lunghezza di non venir lo splendore della grazia Sua, e non si sechi fino alle radici. Restami a dirli, che l’opera de’ Pitti si seguita gagliardamente nella muraglia. Così le strade si seguitano nella coltivazione di appianare; che seguitandosi, essa ancora arà il fin suo, e a Vostra Eccellenza Illustrissima con la Illustrissima Signora Duchessa, e quali porto continuo nel core, umilissimamente mi raccomando. Di Fiorenza alli XIII di novembre MDLVI. Di Vostra Eccellenza Illustrissima Servitore perpetuo Giorgio Vasarii. Allo Illustrissimo e Eccelentissimo Signor Duca di Fiorenza, Servitore e Patron mio Obss. Mo. A Pisa. Abbiamo inteso tutto; e sulla lettera delle iscrizzion diciamo quello Ci occorre. Quanto alle cose tua abbiano detto a Sforza che Ce lo ricordi per spedirle; ma non saria male, Ci apristi un poco l’animo tuo per una lettera, che adiuterà la brevità della spedizione. A Giorgio Vasari. 
Molto Magnifico Signor mio. Ebbi la lettera di Vostra Signoria, che mi conmette, per ordine di Sua Eccellenza, io lievi una pianta di Fiorenza in prospettiva, e che subito vi metta mano. Respondo che nessuna pianta si lieva in prospettiva, se già sopra la pianta non si lieva lo edifizio di tutto quel che contiene la pianta: inperò fatevi dichiarare se s’ha a levar la pianta di Fiorenza, o se s’ha a ritrar Fiorenza come ella sta, e se bisognia far o ‘l cerchio delle mura di fuori, o se e’ s’ha a far dentro le strade con gli edifizii, che in ogni cosa va tenpo a misuralla e farla che stia bene; e di tutto, secondo che sarò avisato, farò d’esseguire la volontà di quella. Apresso la Signoria Vostra li ricordi, che io non posso con la fabrica del palazzo con molte cose andar più in là, o che quella mi ordini a quel che ho scritto risposta, o che, pensando star assai fuori, che così zoppo e doglioso verrò fino al Poggio: che a tutto mi rimetto allei. Ringraziovi del buono animo che ha la Signoria Vostra verso di me del farmi servizio, che senpre n’ho visto la prova, e perché quella questo anno intercesse grazia da Sua Eccellenza, quando ero Arezzo, che io potessi tenere quel poco di grano, che aveva in le fosse alla mia possessione di Val di Chiana, e per mio vitto lì ancora è da 160 staia di grano, che questi che cercano, ancora che i miei abbin detto che ho licenzia, pur me lo vorrebbano inpedire, la Signoria Vostra si degni mandarmi una fede, acciò la grazia riceuta non mi diventassi disgrazia, e con risposta di questa la Signoria Vostra si degni mandarmela, e perché sto anch’io in punto di servilla, quando mi comanderà, resto al servizio suo; e a Sua Eccellenza Illustrissima e allei infinitamente mi raccomando. Di Fiorenza alli VIII di gennaio MDLVI. Di Vostra Signoria Servitore Il Vostro Giorgio Vasarii. Al Molto Magnifico e Signor mio obsservandissimo, Messer Bartolommeo o Concini, segretario di Sua Eccellenza. Al Poggio. 
Ottimo Duca. Quando io mi partii dall’Eccellenzia Vostra, Illustrissimo e Eccellentissimo Signore mio, diedi conmissione a Carlo Lenzoni, mio amicissimo e servitore di Quella, che gli presentasse, quando era finita di stampare, l’opera mia e insieme la suplica, che non si tiri quel podere, conpro da me in quel d’Arezzo, dove paga e ha pagato continovamente le gravezze, a Fiorenza. Ora, perché Carlo mi scrive non poter far l’ufizio, perché l’Eccellenzia Vostra è ita a Pisa e inoltre esser lui indisposto, mi è parso, poiché non posso farlo né per via di amici, né personalmente, sendo, com‘Ella sa, a’ servizii di Nostro Signore, che si convenga ora il mandarla a ogni modo e accompagnarla con questa mia, che farà forse migliore ufizio, che non arebbe fatto o io o altri, se l’avessi porto. E ancora che per essere io subietto basso e non meriti favor nessuno da Quella, né venire in considerazione di sì gran principe, s’Ella riguarderà alla servitù di XXII anni, che ho fatto a la Illustrissima Casa Vostra e con quanta devozione io abbi spettato che mi si comandi, ancor che non sia stato messo da Vostra Eccellenzia in opera, merciè forse d’un’biasimo, che per canpar dallo stento mi è convenuto andar a trovar di luogo in luogo chi mi metta in opera, ho fatto per servire ogni vilissima cosa; che se forse io fussi stato dalla pietà di qualcuno [aiutato], come soglion gli altri che si mettono in opera, arei fatto forse frutti migliori: Ora, come io mi sia, non avendo altro obbietto, né altra speranza che nella bontà e benignità Vostra, liberalissimamente, oltra lo avervi fatto presente di me, vi porgo non le fatiche e lo stento di duo mesi, ma quelle di dieci anni; e spero, che cognioscierà, leggendole, l’amore, la cognizione e il giudizio, che ho di queste belle e virtuose arte, e quanta diligenza io abbi usato nel condurla, rubando il tenpo a me stesso per farle questo poco d’onore. Suplicola umilissimamente, se mi trova degnio che io possa ricevere un minimo suo favore, oltra al passarmi la suplica, letta e considerata l’opera, si degni farmi un piccol cenno d’averla a grado, a ciò che io, che spero far frutto, come mio Signore, sotto l’onbra Vostra, non mi avilisca afatto e sia cagione che precipiti e non finisca un maggior volume delle cose antiche, le quali potrieno esser cagione di dar non meno qualche perpetuità al nome mio, che utilità agli artefici e piacere allei, che si diletta di queste bellissime professioni. E a Vostra Eccellentia Illustrissima bascio le mani con l’umiltà ch’io debbo. Di Roma alli VIII di marzo MDL.  Di Vostra Illustrissima e Eccellentissima Signoria Umilissimo Servitore Giorgio Vasarii, Pictor Aretino.  Allo Illustrissimo e Eccelentissimo Signor, il Signor Cosimo de Medici, Duca di Fiorenza, Signor suo obsservandissimo, a Pisa o dove sia. 
Ricordo di Giorgio Vasari, picttor Aretino, al suo carissimo Don Vincenzio Borghini nella sua partita per Roma. Inprima sopra ogni altra cosa, che prieghi Iddio, che gli dia buon viaggio e allo arrivo suo buona fortuna, che sia con pace sua e utile e satisfazion delli amici. Seconda, che riveggiate questo epilogo e lo mozziate e cancelliate e agiugniate e superite in quel che avessi mancato io; e aconcio, si mandi al Giambullari. Terzo, che finiate la tavola e così mettiate in margine gli errori, che se ne faccia anotazione e si facci rifare una carta nel capitolo della scoltura: che non mene ricordo, dov’è guasto la costruzione e il senso. Quarto, che aviate cura al principio al titolo dell’opera di darli grazia e dite “Giorgio Vasari, picttore Aretino”; e non fate come nella terza parte, che fa, che io non sia picttore, che non mene vergognio e tanto fate nel fine dell’opera. E che tutte quelle cose che si posson fare a benefizio di tale opera, si faccino senza paura e liberamente, e così ricordarsi, che io son vostro, e che mi comandiate. Avertite, che se bene il Marcellino darà e' suoi pitaffi, che e’ fecie, che gnien’ho richiesti che me gli dia, avendo smarriti quegli Levate via in uno quel “Giorginus”; ma dicasi o “Vasarus” o quel che vi torna meglio, perché non mi piaque mai.  Vostro Giorgio Vasari. 
Magnifico Messer Giovanni. Io ho auto caro la vostra lettera; e perché l’ora è tarda, et ho da fare, sarò brieve. Io dico per avere indugiato molto a fare i fatti vostri in proposito a’ rimedi. Questo vi basti. Ho ricevute le lettere, che scrivevo al signor Montalvo e messer Sforza. Vi ringrazio. Direte al signor operaio di Duomo, che come arò parlato a Sua Eccellenza per conto suo, l’aviserò, e che farò tutto. Altro non mi occorre. Salutate messer Francesco Busini e il mio maestro Davit e gli altri amici. Di Fiorenza alli 5 di giugno 1563. Di Vostra Signoria il Vostro Giorgio Vasari. Al Molto Magnifico Messer Giovanni Caccini, Proveditor di Sua Eccellenza Illustrissima. A Pisa. 
Molto Magnifico Signor mio. Tutti quegli aiuti e favori che il Magnifico Cosimo, Lorenzo, Leon X e Clemente VII e tutta la casa de’ Medici porse a l’arte del disegnio ne’ tenpi loro, in ne’ nostri, Messer Michelagniol mio, gli ha superati il Duca Cosimo, come in tutte l’altre cose, di munificenzia, di degnità e di grandezza, essendocisi d’ogni tenpo mostro non come Signiore, ma Protettore e Padre di tutti noi, aiutando coloro che non si possono sollevar senza l’aiuto d’altri. Qui ha fatto Sua Eccellenzia, come intenderete, mettere insiemi tutta l’arte del disegnio, architetti, scultori e pittori, e ha donato liberamente loro il bellissimo tenpio degli Angioli, cominciato di fabrica dal Brunellesco, e facultà all’arte di potere in non molto tenpo finillo, con ordini di capitoli e privilegii che contengano tutti all’anplificazione e grandezza dell’arte, per far una Sapienza e uno Studio per i gio[vani] e allo insegniar loro et ai mezzani il modo dello esercitarsi col far delle opere con più studio e a’ v[e]chi che sanno, il lasciar delle opere, che Sua Eccellenza farà far loro eterna memoria al mondo, e con utile di tutti. E ha provisto per gl’infermi e per la cura del culto divino, per viver come Cristiani, con far molte opere piene di carità, fino che sien sepolti, e poi per l’anime loro altri beni. E ha voluto, che del corpo di questa arte se ne faccia una scelta de’ più eccellenti, e che ‘l corpo su detto gli vinca; e questi gli chiama Academici; e questi vuole che sieno i padri, facendo però ciascuno di loro opere secondo il nome, sieno tutti della città e del suo felicissimo stato, et i forestieri che fussino nella città eccellenti delle medesime arti godino il previlegio medesimo, siano di che nazione si sia, e di mano in mano c’entrino tutti coloro che virtuosamente opererano e si guadagnierano questo grado, purché sien vinti per voti da’ detti academici e confermati da Sua Eccellenzia Illustrissima et a cagione che non solo questa citta, ma tutto il mondo goda di questi onoratissimi frutti. Per magiormente agrandilla, ha voluto Sua Eccellenza esserne capo e successivamente vol, che sia il medesimo tutti coloro che saranno al governo di questa citta. E s’è degniato questo Signiore di abassar sé per ingrandir queste arti, facendosi chiamare Principe, Padre e Signiore e Primo Accademico e Protettore Universale di queste arti: che così è stato vinto per i voti di tutto il corpo, Sua Eccellenzia. Et hanno voluto doppo lui, per l’obligo che ha tutta l’arte alla Signoria Vostra, eleggerla per capo, padre e maestro di tutti, non avendo questa sua città nè forse il mondo el più eccellente in queste tre professioni che se n’abbi memoria; e vi hanno vinto con molta satisfazione di tutti con tutti e’ voti. È rimasto poi doppo lei, accademici della città e dominio trentasei in numero, persone tutte di conto e di spettarne ogni onorata opera da ciascuno: che di questi ne sono stanziati in Fiorenza venti dua. Et perché Sua Eccellenzia disegnia di queste piante virtuose ricorne il frutto, et avendo egli considerato e cercato in più modi, come fa la Signoria Vostra, per più tenpi e per diverse vie, di volere che quella tornassi a Fiorenza, non solo per servirsene nel consiglio e opera di tante onorate inprese, fatte da questo Principe sotto il Suo governo e in questo Suo dominio, ma particularmente per dar fine coll’ordine di Vostra Signoria alla sagrestia di San Lorenzo, e poiché da’ vostri inpedimenti non gli è successo il farlo, delibera ora che in detto luogo continovamente si celebra, e che con la perpetua orazione del giorno e della notte si loda Dio, come dessiderava Papa Clemente VII: delibera, dico, che tutte le statue, che vanno nelle nichie, che mancano sopra le sepolture e ne’ tabernacoli sopra le porte, vuole, che tutti gli scultori eccellenti di questa Accademia, ciascuno a concorrenza, l’uno dell’altro, facci la sua; et il medesimo faccino e’ pittori la capella et archi e facciate, come si vede che la Signoria Vostra aveva ordinato per le picture, e dove vanno gli stuchi e le altre fantasie d’ornamenti e pavimenti; et in sonma per questi accademici si rechi a fine questa inpresa per mostrare, che avendo occasione tanto propria per questi ingegni di non lassare inperfetta la più rara opera che sia stata mai fatta fra e mortali. Et a me ha comandato, che io debba scrivere alla Signoria Vostra questo Suo animo e la preghi per parte Sua a degniarsi di fargli grazia di mandare a dire o a Sua Eccellenzia o a me, qual era l’intenzion sua o di Clemente del titolo della capella e l’invenzione delle figure de’ tabernacoli, che aconpagniano il Duca Lorenzo e Giuliano, e delle otto statue, che vanno sopra le porte nelli tabernacoli de’ canti, simile il concetto et invenzione delle pitture per gli archi e facciate e della capella; perché Sua Eccellenzia non vole che si faccia niente prima senza l’ordine suo, Che invero tutta questa Accademia lo desidera con allegrezza. E mi ha comandato Sua Eccellenzia ancora, che io vi dica, che avendo ella schizzi, disegni fatti già per questa opera, che volendogniene acomodare, gli farete servizio non piccolo, e promettendovi Sua Eccellenzia Illustrissima d’esserne bonissimo mezzo a farle eseguire con istudio e diligenza, acciò sene consegua onore. E quando quella non si contentassi il far ciò per non potere e per gli accidenti della vechiezza, quella si degni conferillo in voce e lo facci scrivere a altri; perché gli saperrebe male a Sua Eccellenzia e a questa Academia onorata a non avere un poco di splendore dell’animo suo e avere a far da loro. E ciascun di essi spetta esser almeno di parole consolato, avendo preso questo animo da’ vostri modi digià per la fine di questa opera, dove il Tribolo, el Monte Lupo e ‘l Frate feciono alcune statue, dicendogli, che ‘l Frate è qui ed è tutto ardente per farvi onore e lo brama, e mi par che adori la Signoria Vostra. Èvi Francesco da San Gallo, figliolo di Giuliano, che farà il medesimo; benvenuto, l’Ammannato, Vincenzio de’ Rossi, Gian Bolognia Fianmingo e Vincenzio Danti Perugino, senza molti altri bellissimi spiriti. De’ picttori ci è Bronzino et altri maestri e molti giovani di buon disegnio e pratica ne’ colori, che si faranno onore. Di me non parlo, sapendo la Signoria Vostra, che di devozione, di affetto e di amore e fede (e ciò sia detto con pace di tutti) gli vinco di gran lunga. Inperò la Signoria Vostra si degni consolar Sua Eccellenzia e questi chiarissimi ingegni e far questo favore a me, poiché Sua Eccellenzia m’ha dato questo carico di scriverli, pensando, che come Vostro amorevole, n’abbia a riportare qualche onorata resoluzione e utile per l’opera vostra. E da che Sua Eccellenzia cerca, che le cose cominciate per voi restino finite, spendendoci e le facultà e la fatica per onorarvene, quella si degni, ancor che vechio, far opera in questa inpresa sua, la facci grazia di aprire il suo concetto, perché beneficate infiniti e sarete cagione di far venire questi eccellenti ingegni in magior perfectione, poiché non ci è nessun di loro, che in questa sagrestia non abbi inparato quel che sa, con dessiderio di rendergniene quel merito che le lor fatiche e virtù poteranno. Et io per parte di tutti, che ciascun vi adora, vi auguro vita lunga e sanità. E con questo fo fine, raccomandandomivi. Di Fiorenza alli... di marzo MDLXII. D[i] Vostra Signoria obligatissimo Servitore, il vostro afezionato Giorgio Vasari. Al Molto Magnifico Messer Michelagniolo Buonarroti, Signor Mio observandissimo. A Roma. 
Illustrissimo Monsignore, mio Patron sempre onorandissimo. Da che la sola cortesia vostra, Magnanimo Signore, è suto causa, che col vostro troppo offerirmivi mi ha accresciuto non sol l’animo, ma disgombrato quel male, che mi teneva la figura intenebrata, mosso da quella caldezza fervida che con pronto amore desidera chi benefizio riceve, vi rendo grazie della ricevuta sanità, come primo presente donatomi da Voi; che ’l chiaro del vostro buono animo mi ha sì reso le forze, che ho fatto il parto, innante che sia gravida o pregnia la memoria. Onde io, che vi adoro, fatto sano sol col suono delle offerte vostre, vi dedico il voto della Iustizia impostomi, che certo non di manco signore deve essere la Iustizia degnia che di Voi. Ma se la strattezza del mio ingegnio s’è svegliata sol nel vedervi non che nel gustarvi, non dubito, se l’appoggio vostro mi presta quel sostegnio ch’io spero, di farmi immortalissimo sotto l’ombra vostra, la qual Cristo per i virtuosi sempre feliciti. Il disegnio, che per il quadro mi chiedesti, prigione in un guluppo legato vi si manda; e l’invenzione è questa. Le Pandette di Iustiniano, legge dai moderni viventi osservata per rigore di lei, son fondamento di Astrea, la quale nuda dal mezzo in su, vedretela quasi spogliata di tutte le passioni, che possono offendere chi giudica; e ha sette catene alla cintura, quali sette abominevol vizii sono da essa in prigionia sostenuti: l’uno è la Corruzione, che è quello che con aspetto grave sta torcendosi, riguardando a quelle catene, danari, gioie, dominii etc. Ma la seconda, da lui a presso, è la Ignoranzia, accompagniata da l’asino. Soprali v’è la Crudeltà, volta con la faccia in là, non guardando nessuno. Soprali, alla ben guidata Iustizia, vi è a man di lei dritta lo struzzo, il quale per esser aereo e terrestre, sì come essa è umana e divina, smaltiscie il ferro, sì come si purga per lei ogni ignominia; e ha le ali purissime e giuste, carattere, posto per la Giustizia dalli Egipzii nelle piramide. Vero è, che le XII tavole di Romulo, antico padre di religione, sono dalla destra di lei abbracciate, insieme tenute con il domestico sceptro. Sopravi l’ipopotomo, animale che ammazza la madre e il padre e i parenti senza nessun riguardo, simile al giusto iudice, che al proximo non perdona. Li altri quattro vizii, che mancono, son là; il Tradimento e il Timore, ascosoli doppo, e la Bugia e la Maledicenzia, insieme conculcati dalla Verità; che sendo presentata dal Tempo, padre di lei, dona le semplici colombe per tributo, e la Iustizia la premia d’una corona di quercia, fortezza del suo animo. E perché le altre leggi non paia che mi sieno uscite di mente, in su quel mondo sono le tavole di Mosè, e in mezzo duoi libri, le civili e le canoniche instituzioni; ma sopra quei putti l’arme ancora, talché i fasci dei dittatori, che sono fra le gambe dei vizii, veramente dimostrano, che in servizio di loro si sono operati. Lì ho fatto l’ornamento, che non manco si ricorda d’esser iusto con strania architectura disegniato; il quale è fondato sopra l’insegnia vostra, riguardato da duoi putti, che con arme vi guardano. Ma quel che l’orna è la copia de’ festoni, di che di varie frutte di virtù e grandezze abbondate. Èvvi per sostegnio due dee della natura, che vi riempiono e mantengono, con satirini, che sonando, fino a’ boschi bandiscano la fama di lei e la grandezza di Voi. Quelle maschere, vizii del mondo, imbrigliate dai duoi putti, sono la Purità, l’Innocenzia, che raffrenano le lor bocche. Restami a dirvi, che in ultimo del frontone la Pace e la Giustizia si abbracciano e bacionsi. In somma, per quel tanto che la bassezza del mio ingegnio ha possuto aggiugner et esprimer, ha fatto; che più farà quando gli spiriti saranno al tutto abbandonati dal male e restaurati da quel bene, che spera quella virtù che fiorirà per mezzo vostro sotto l’ombra di lei; la qual prego che scorga l’affezione, che in un subito si è volta ad amar quel Reverendissimo Illustrissimo, al quale sono perpetuo servitore, ricordandoli, che quel che nel disegnio mancassi supplirà la pulitezza dei colori e il continuo studio. Di Roma il giorno XX di gennaro MDXLIII.  Di Vostra Signoria Reverendissima Illustrissima Perpetuo Servitore Giorgio Vasari, Pittor Aretino. Al Reverendissimo e Illustrissimo Monsignor Servitore, il Signor Cardinale Farnese, suo Patrone osservandissimo, a Castro. 
Molto Reverendo Signore Spedalingo Signore mio La Signoria Vostra non si maravigli se io non sono venuto da lei, perché domani è l’ultimo dì dello sciloppo del legnio, che piglia Sua Altezza, dove ieri vi stè tutto dì, e ora che ho desinato, ritorno, e mentre mi metto gli stivali, fo scriver questa a Ser Pietro per brevità. Sua Altezza è migliorata della testa, dell’occhi e delle gambe, ma della voce poco; però fra dua giorni doverà venire in Firenze e poi andarsene al Poggio; et perché veggo il tempo molto buono, se e’ seguita, vederò, come Sua Altezza è partita, di venirvi a vedere, e se le mia cavalcature non saranno tornate, scriverò alla Signoria Vostra che la mi mandi per sabato una delle sue et verrò a ogni modo, caso che la non sia tornata. E perché in questo mezzo Messer Gostantino mi ha fatto intendere che là non è maestro di scrivere, e che Anton Francesco non ha chi gli abbi cura, però, ancora che io già pezzo sia resoluto di levarlo, come sa benissimo Vostra Signoria; né ciò volevo fare prima che il tutto seco allungo non discorressi, pure da che Ser Pietro ha provisto per i sua uno maestro, che di questo in un medesimo tempo ne averà cura, ho dato ordine sia rivestito, e con suo buona grazia e saputa lo rimoverò di là, pregando Iddio che a lui dia benissimo spirito et indirizzo, et a me a farli cosa che gli sia accetta, come sua creatura, et animo e tempo di accomodarlo, sì come desidero et spero. E con questo restando tutto di Vostra Signoria gli prego ogni contento e sanità. Di Firenze el dì XII di ottobre 1572. Di Vostra Signoria Molto Reverenda Servitore il cavalier Giorgio Vasari. Al Molto magnifico et Reverendo Signore Spedalingo de' Nocenti Signore mio osservandissimo. A Poppiano. 
Magnifico Signor spedalingho Signor mio. Io sono arivato a Roma oggi, che siano alli 14 di novembre, sano et salvo, e se bene io mi ho auto a fermare un dì per la via a Orvieto, è stato bene, perché poi non ho auto né aqua, né neve né vento et non mi sono straciato niente, avendo fatto 20 miglia il dì. Arivai et subito visitai il cardinale Buon Conpagnio, che m’ha fatto molte carezze et voleva stasera menarmi al papa, ma perché io ero stracco, non son voluto ire, ma la posta è per domani doppo desinare, sendo domattina segniatura, et mi hanno provisto delle stanze e d’ogni cosa; ma non vi son voluto ire, perché sendo andato poi a vedere il cardinale Alessandrino e Medici nostro, che m’ha fatto gran festa, so’ restato in Banchi con Messer Gianbatista Altoviti alla casa et abitazione vechia. Io non vi ho da dire altro, se non che in questa sarà una lettera a Messer Marcello Acciaioli, che secondo scrive Ser Pietro i danari non si possono aconciare a me, s’io non gli scrivo, che così fo, et arò caro che la Signoria Vostra gli metta o faccia mettere sul Monte in nome mio, che a bellagio scriverrò quanto ocorrerà. Intanto state sano et amatemi al solito. Di Roma alli 14 di novembre 1572. Salutate gli amici. Il cavalier Giorgio Vasari. Al Signor Spedalingo de’ Nocenti Signor mio obsservandissimo. A Fiorenza. 
Molto Magnifico Messer Giovanni, Signor mio. La Signoria Vostra sarà contenta per la prima occasione di vetturali mandare quel modello che lasciò il frate della Guardaroba, acciò ce ne possiano servire, et apresso sendo conparsi e’ marmi da Carrara di Messer Vincenzio da Perugia, che la Signoria Vostra quanto prima gli facci caricare et ce gli mandi, perché ne aviano bisognio, che tutto vi si farà rinborsare alla fabrica de’ Magistrati. Scrissi alla Signoria Vostra che le robe erano conparse tutte et che spettavo che la Signoria Vostra ne mandassi il conto per satisfalla. Intendo che la corte è costì e che sua Eccellenzia sta bene Dio lodato; et fra otto dì il principe anch’egli verrà da voi. Io atendo alle cose mie della sala che vo gagliardo, e questa settimana mozza s’alza dua cavagli del tetto del Salone et si seguiterà a dilungo. Intanto la Signoria Vostra mi raccomandi a Messer Sforzo, al Signor della Sassetta et a Messer Francesco Busini et a voi stesso con Maestro Davitte, et state sano. Il Signor Spedalingo è a Popiano et vi saluta. Di Fiorenza alli 16 di febraio 1563. Di Vostra Signoria Servitore Giorgio Vasari Al Molto Magnifico Messer Giovanni Caccini, Proveditore di Sua Eccellenza Sua Eccellenza Illustrissima et Signor mio. A Pisa. 
Al Divino Messer Pietro Aretino. Messer Pietro Divinissimo. Venni in Bologna per venire a Venezia; e intoppando la corte, non ho potuto fare che io non la seguiti. Mi fa ben male, ché avevo certe pitture per costì, parte per donare a messer Francesco Marcolini e parte per donarle a voi; del che quella cicala del Jovio le fece rivolgere alla volta di Roma. Ho lasciato qui in Bologna un Fiorentino Aretino, che vol meglio alle virtù Aretine, che non volete voi alla verità, et è tutto mio e desidera cognoscervi presenzialmente: quelle carezze che li farete le farete a me, perché l’amo come me stesso. Non ho di qua cosa da dirvi, salvo che resto al servizio vostro; e presto vi goderò. Di Bologna alli VI di ottobre MDXLI. Tutto Vostro Giorgio Aretino Pittore. 
Molto Magnifico Signor mio. La Signoria Vostra per questa mia li mando la suplica e l’informazione sopra la casa che io abito. Quella, come afezionato e mio amorevole, la prego che si degni negoziarla o per via di rescritto o in voce il più presto, perché Sua Eccellenza andrà di corto via: per aviso àmme detto aver dato sopra le fabriche de’ Magistrati già ordine, che io facci sollecitar, che tutti hanno con che murare; e io lunedì farò cominciar gli altri fondamenti. Di Palazzo il 23 di agosto nel 60. Di Vostra Signoria Servitore Giorgio Vasari. Al Molto Magnifico e Signor mio obsservantissimo Messer Francesco Vinta, Seg. Rio di Sua Eccellenza Illustrissima. 
Illustrissimo e Eccellentissimo Signor mio. Poi che Vostra Eccellenza si risolvé, ch’el finire la sagrestia di San Lorenzo con quello ordine degli accademici, e che il priore degli Innocenti e io ne trattassimo largamente, ci è parso, piacendoli, che non si debba cominciare prima cosa alcuna, che Michelangelo Buonarroti Nostro non sappi ogni cosa; e se gli è scritto il tutto e per parte di Vostra Eccellenza, come nella presente copia, scrittagli da me, Ella vedrà e sentirà il modo, a cagione che se pure e’volessi dar niente, e’possa, e anche si conosca la modestia della Accademia e il buon volere di Vostra Eccellenza: che venuta la risposta, si farà lo spartimento di coloro che aranno a operare con participazione e volontà di Quella, che forse sarà allora necessario così per questo, come anche per l’invenzione del palco. Quale disegnio giornalmente per la sala grande e facciate, con il modo che Quella mi acenna di tutto il dominio Suo: che mi ha fatto migliorare l’invenzione il doppio, e perché io conosco, quanto inporti in questa forse più che in tutte l’altre cose il Suo giudizio, come sarò a ordine con molte cose; e tutte per questo conto e d’inportanza grandissima per 4 giorni mene verrò dallei. Intanto s’è fatto una provisione di tavole d’albero, che già io feci tagliare a queste misure, ecellenti per questo servizio. Intanto si va finendo la scala. L’ordine, che ha dato Filippo della Antella, è a proposito; perciò seguitandosi, Quella vedrà ora, che uno vi dirà dua, e io son ritornato per questa occasione più fiero che io fussi mai e il farò di Vostra Eccellenza e Dio ci aiutarà a condulla, e tosto, per gli animi, che io veggo di questi maestri che ci concorono, la vedreno in fine: cosa certamente dessiderata da tutti. E Dio ci dia vita, acciò possiamo mostrare con questa opera la virtù, che ci ha data Dio e la grandezza di Vostra Eccellenza Illustrissima: Alla quale infinitamente mi raccomando. Di Fiorenza alli XXVII di marzo MDLXIII. Di Vostra Eccellenza Umilissimo Servitore. Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor mio. A Pisa. In man propria 1 
. 
 
 
 1 Sta ben tutto. Lelio Torelli 30 marzo 1665. A’ messer Giorgio Vasari etc. 
Molto Magnifico Signor mio. Stasera, che era tardi, mi fu porto la vostra, fatta il 9 de lo stante, che non pensavo, né credevo, né ho mai ricerco d’aver risposta delle mie che tanto fu il patto, che la Signoria Vostra lo rompe con la cortesia sua; ch’io, perché ora la non abbi a pigliar più briga, vedrò di partire questa settimana a ogni modo, perché questa Romaccia è un bugiardo e una vergognia di chi si diletta o piace il ben vivere: inperò io la lasserò a questi giovani, che senza la sperienza de’ vechi non credano a loro, queste adulacioni, onori, fatiche e grandezze e me ne verrò volentieri a goder le gratissime e amorevolissime conversazioni delle povertà nostre, e se per il mezzo suo, come la me ne dà speranza, conseguirò il giusto e povero dessiderio mio, io mi quieterò solamente per mostrare, che io vo’ bastare al mondo in quello che non ha bastato a tutti gli artifici miei, la grandezza e il favore di tanti uomini illustri; e questo basti: io non mancherò con ogni diligenzia di far, che s’operi a benefizio di messer Nofri di qua tutto quello che si potrà, perché e’ doverrà contentarsi di quello che vede che si fa per satisfallo, nasciendo ciò tutto dal modo che ci è dato; e bisognia che si contenti d’ogni cosa che verrà per le man sue, che senpre fur pronte al benefizio suo, ancora che non li paressi, e perché son troppo bene informato da voi e ora da lui, non dirò altro se non, che lo aiuterò quanto potrò. Intanto io son sano e con gran dessiderio di rivedella. Il Cardinale è perduto nelle anticaglie e nelle medaglie; e oggi siano stati a casa il cardinale Farnese, che ci ha mostro quanto aveva e così di un numero di 500 medaglie a suo scelta. Il Cardinal nostro gli è stato forzato portarne in dono, che Farnese gliel’ha donate fino a XXV, che ha sfiorito tutta quella antichità, per la rarezza di quelle va buscando anticaglie. E lui è tutto buono, ma ci è anche da torno chi non sa né far né dire, che gli fa poco onore; ma perché è cosa che la Signoria Vostra lo debbe sapere, perché qui ‘n casa è nota, finisco e atendo alla spedizione, che non vengo a capo, che questo papa non può né sa né vole spedir cosa nessuna: se ne va in basciar piedi, dar benedizioni e rasgionamenti; e io son qua rimasto solo, perché se non mi spediranno loro, mi spedisca un paio di sproni, e con questo fo fine, raccomandandomivi. Roma alli XX di aprile nel LX. Della casa mia non ne parlo, perché quel che avete in mano di mio è tutto appresso di me; e perché è più chiaro ch’el sole, non vi penso, ma si bene vi ringrazio. Dio sia quello che vi mantenghi sano per i bisogni nostri, che lo desidero e ne lo priego. Di Vostra Signoria Servitore Giorgio Vasari. Al Molto Magnifico e Signor mio observandissimo Messer Antonio de’ Nobili, tesaurier’ maggiore di Sua Eccellenza Illustrissima. A Fiorenza. Toso datela subito. 
Magnifico Messer Giovanni, Signor mio Ho riceuto la vostra di primo di maggio che m’è stata gratissima, prima per quanto mi dicie de’ marmi di Batista, l’altra perché ha messo gli scarpellini a cavare i mischi, che l’ha auto molto caro Sua Eccellenza Illustrissima. E perché ho inteso della gita a Saravezza, stamani n’è tornato Vincenzio perugino, che ve l’aveva mandato il Duca, che l’ha raguagliato di tutto, ma più caro gli sarà il vostro, perché Vincenzio non è ito alla cava de' mischi, et tornando v’avrete carissimo. Tutto per aviso. Ho riceuto il disegnio di Batista che ne sono assai satisfatto. Inperò poi ch’ella mi scrive che anderà a Livorno con Batista, che l’arò molto caro e tutto dirò al Duca domattina, e mi sarà carissimo che seguiate il medesimo per le cose di Canpiglia, et certo che è opera da durarci ogni fatica, e vego ch’el Duca n’ha gran vaghezza a contentallo; nel resto io son tutto vostro et di qua non ho da darvi altre nuove, se non ch'el Nano ha amazzato il suo servitore ed èssi fuggito, né l’hanno trovato ancora. State sano, raccomandatemi al Busino et a Batista et mi vi raccomando. Il priore sta bene et vi saluta etc. Di Fiorenza alli 3 di maggio 1567. Di Vostra Signoria Servitore Giorgio Vasari Quando Batista arà fatto l’altro disegno di Livorno, la Signoria Vostra lo mandi subito non venendo lei. Al Molto Magnifico Messer Giovanni Caccini, Proveditor di Sua Eccellenza Illustrissima in Pisa signor mio. A Pisa. 
Serenissimo Gran Principe Signor mio. Ancora che io abbi passato con silenzio molte settimane, Vostra Altezza saperrà per questa mia come io ho già condotto a fine 56 pezzi di cartoni delle 3 capelle, fra quali sono 12 storie grandi di braccia 5 larghe, alte braccia 7, piene di figure, che in quattro v’è le storie di Tubia con l’angelo Raffaello, 4 di Santo Stefano, 4 di Santo Pietro Martire, il resto sono cartoni delle 3 volte, dove è a San Michele la pioggia degli angeli neri, a Santo Stefano un cielo aperto con gran copia di figure, a San Piero Martire tutte le virtù teologiche e santi e sante de l’ordine di San Domenico: così s’è abozato di colori le 3 tavole, et all’ultimo di questo sarà abozzati 12 quadri grandi per la capella dì San Michele, cosa che Nostro Signore stupiscie. E m’ha comandato che io non lassi vederla a nessuno; lui solo con il San Galletto ci viene spesso et ha caro veder lavorare e ragiona meco assai et spesso si tracta dì Vostra Altezza, che nel vero vi ama, et ha dolcezza, quando conto della delettazione ch’ell’ha in ogni sorte di virtù, e vi benediscie a ogni parola, quanto fa del Gran Duca. Ma il povero Vostro Giorgio in sua vechiaia è diventato, a star fermo e solo il Puntormo: pur vo sollecitando tanto, che io non voglio, s’io potrò, ch’el luglio mi ci colga; che questa opera è sì cresciuta che l’é maggiore tutta che una facciata della gran sala dì Vostra Altezza e da vantaggio, e non ho se non Sandro del Barbiere per aiuto, che Jacopino atende a mettere insieme l’ordinanza della battaglia dì Val di Chiana nel cartone grande, et io vado variando quando so’ stracco da questo lavoro a quello, acciò nel mio ritorno si possa dipigniere in fresco. Pero Quella comandi al Maiano che finisca d’incrostar di mezzane dove ella va, e che metta l’altre lastre di lavagnia a quella storia che manca sopra la statua dì Papa Clemente VII per finilla del tutto. E nel vero io sarò forzato star più che non pensavo, perché Batista de' Nocenti, che ci ha servito in palazzo X anni, che doveva venire aiutarmi, m’ha piantato; che son di quelle cose che i maestri insegniano mal volentierii, e m’ha fatto torto. In somma l’opera va benissimo, et spero che quando la scoprirò che, oltre che arò contentato Nostro Signore, satisfarò ancora a quegli dell’arte, ch’è l’importanza, et se io lascio veder quel cartone della Sala publico a questi signori et altri, ho da fare sbalordire ogniuno, perché sono 2 grande opere. Intanto io procurerò di star sano, che è l’importanza; che ogni ora mi par mille anni tornar a servilla et goderla. Intendo che la mia lastra e di Jacopo Vostra Altezza l’ha apresso di sé, et arò caro sentir da lei s’io l’ho satisfatta, e perché non ho gelosia, increscendomi che non hò ochi, perché non avendo satisfatto potrei di nuovo satisfarla. Ho con piacere inteso in che modo avuete cavato la scala che va nelle stanze di sopra allo scrittoio, cosa di comodo e di utile grandissimo; e perché qui non ho nuove delle lastre che fanno i picttori per lo stanzino, penserò che al mio ritorno trovar ancora molti che v’aranno che far su tutta la state, che se cio avessi pensato, non facevo la mia in poste. Intanto Quella che mi ha senpre amato e favorito, non si scordi talvolta del suo Giorgio, tanto suo servitore, che v’ha scolpito senpre dinanzi agli ochi, che continuo prega il Signore Dio per la sua conservazione e felicità Di Roma alli X di febraio 1571. Di Vostra Serenissima Altezza obligatissumo et perpetuo Servitore Giorgio Vasarii. Al Gran Principe di Toscana Mio Senpiterno Signore. A Fiorenza. 
Illustrissimo et Eccellentissimo Signor mio. Al mio arivo di Roma, che fu con la grazia d’Iddio martedì, senza che io mi mutassi, bisogniò che subito Nostro Signore vedessi la tavola, che vista, gli piacque e gli basciai i piedi in nome di Vostra Eccellenza Illustrissima. E mi domandò come stavi e volse sapere molti particulari di Quella, che n’ebbe contento. E quando ebbe visto le medaglie del Duca, mi dimandò s’io avevo nessuna inpronta di Vostra Eccellenza Illustrissima. Gli dissi, com’è vero, di no. Arebe auto caro di vederla. Così prego Vostra Eccellenza, che mene facci mandare una, o di argento o di pionbo, che dirò che la vien da me, perché mostra portarvi particolare afezione. Di nuovo gli basciai il piede per parte di Sua Altezza, con pregar Sua Beatitudine che celebrando, come fa ogni mattina, a voler pregar Iddio per Lei, che l’aiuti in questo parto. Che disse molto volentieri; pur che i miei preghi vagliano apresso a Dio, che Lei, che intendo che è un angelo di Dio, et l’arà senpre in aiuto. E così poi mi dimandò molto delle action Sue, che gli piaque assai il frequentare le chiese et il rifare i monasteri e gli spedali, conchiudendo, che Dio ha voluto gran bene a Vostra Eccellenza Illustrissima. Io ho avuto comessione o lettera al vedere le cose della fabrica di San Piero, che cominciavano a storpialla e farvi qualche erore, di vedere ancora ponte Sisto che è indebolito le pile e se non ci si rimedia, rovinerà; così a molte altre lor cose. Et il papa disegnia aconciare una capelletta drento a certe camere, che rispondono sopra il corridore di Belvedere, che secondo me è più cosa da frati che da papi. Pure io andrò consumando questo poco di tenpo et ho auto ventura, che gli hano levato Pirro, architetto della fabrica di San Piero; et ancora che qui mi facino e favori e carezze, è un metamorfosi sì stravagante questo di questa corte, che mi par cosa strana. E La suplico a far sollecitare a Tanai de’ Medici quel che s’ha da fare nella sala per maestro Bernardo muratore, perché io me ne torni, s’io potrò, come credo, fatto pasqua. Della tavola di broccatello si arà fatica di 4 pezzi, perché non ce n’é: et è stato aoprato ogni cosa. Io questo altro spaccio, che ho messo i brachi a nasar quel che ci è, darò qualche aviso sopra questo. Don Giulio gli ho parlato et l’ho disposto, che vi farà un quadro della grandezza degli altri, e si vol risolvere: tanto gli sono stato intorno d’esservi ogni anno tributario di qualcosa, secondo che Vostra Eccellenza Illustrissima ne darà il capriccio e l’invenzione; et io gli ho promesso che Vostra Eccellenza Illustrissima gli userà del continuo cortesia. Dove e’ m’ha promesso questa settimana scrivere a Vostra Eccellenza Illustrissima. Et in vero ho visto cose miracolose di suo; et il papa, che ha auto da lui non so che cose et gli ha dato una pensione di 50 scudi, con la sua benedizione, l’ha guarito degli ochi, che sta bene afatto: che lui m’ha conto, che questo è stato la sua sanità. E con questo farò fine, pregando Quella, che non si scordi della fedele servitù e devozion mia: che Nostro Signore Dio La mantenga felicissima. Di Roma al primo di marzo 1566. Di Vostra Eccellenza Illustrissima. Obligatissimo Servitore Giorgio Vasari. Allo Illustrissimo Et Eccellentissimo Signor mio, il Signor Principe di Fiorenza e Siena. A Fiorenza. 
Illustrissimo et Excellentissimo Signore Principe. Giorgio Vasari, umil servitor di Vostra Eccellenza Illustrissima, suplicò già a l’Illustrissimo et Excellentissimo Signore Duca, per averli promesso Sua Eccellenza Illustrissima più volte di rimunerallo del palco della sala grande et altre sue fatiche passate; et sotto di 18 di febraio del 1566 ebbe da Sua Eccellenza Illustrissima questo rescritto: “Giorgio vadia a Roma e dimandi quel che vuole, che inanzi che torni, troverà accomodato il caso suo”. Et avendo io risposto che mi contentavo di quanto facessi Sua Eccellenza Illustrissima, volse finalmente che io dicessi in una suplica l’animo mio particularmente. Così chiesi tre cose: prima, che alcuni beni che già per Suo rescritto fino l’anno 1558 Sua Eccellenza mi aveva concessi in Valdarno, et poi, non avendo io ricordato la cosa, furno incorporati nella religione di Santo Stefano, mi fussino concessi, conforme alla prima promessa di Sua Eccellenza Illustrissima, e ricompensata la religione. Secondo, che nella casa già donatami da Vostra Eccellenza in Borgo Santa Croce fussino inclusi i figliuoli di Ser Pietro, mio fratello. Terzo, perché, quando venni al servizio di Sua Eccellenza Illustrissima, mi fu promesso che oltre alla provisione ordinaria sarei premiato secondo l’opere ch’io facessi di mano in mano, et essendo sodisfatto, oltre a quel ch’io ho chiesto non solo contentissimo, ma obligatissimo, ancor Gli suplicavo, che per inanzi io fussi con qualche donativo ricognosciuto delle fatiche nuove durate et da durarsi nelle storie delle facciate a fresco della sala grande. Et avendo quanto al primo et secondo capo risposto conforme al desiderio mio et alla gran bontà Sua et fermò le cose vechie, et quanto al 3° del tempo nuovo e particularmente della sala grande veduto, quanto desideravo per donativo di ciascuna storia, et ch’io non volevo che mi si dessi, se non di mano in mano che io le finivo, et come quello che sa, che ora io servo più Vostra Eccellenza Illustrissima che Lui, et che io La debbo obbedire et operar per Lei, et che finalmente vuole che le grazie e liberalità naschino da Vostra Eccellenza, mi accenna che le speranze et ogni mio bene da qui inanzi vol ch’io lo ricognosca dalla Sua grandezza e magnificenzia; dove mi ha segnato la presente suplica con queste amorevoli parole: “Il Principe gli vol bene ancor lui et ha l’entrate”: dove cognosco esser chiarito del tutto vostro, et che da Lei et dalla bonta Sua io abbia a conseguire questo benefizio: cosa che mi ha rallegrato tutto e fatto maggiore animo, sapendo, quanto Quella mi ami e mi abbi sempre favorito et raccolto, molto più che non sono i meriti mia, et occorrendo benificatomi, oltre che per Sua dote e singular grazia si vede ch’ella favorisce e ricognosce coloro che si affaticano per Lei et che si dilettano delle virtù. Però prego Quella umilmente, da che ha cominciato a porgermi aiuto e favore, non manchi ora di aiutare a crescere questa mia virtù, che è invechiata sotto Lei, per fare in questa età per Suo servizio quello che non ho auto ardire imprendere nella gioventù; che aiutandomi in questo, cognoscerò ora e sempre di avere eterno obligo a Vostra Eccellenza Illustrissima. Et il Signor Iddio, che Gli dà tante grazie, sarà ricognoscitore per me, che non vi posso dare altro che le mia fatiche e me stesso, quale ho dedicato e questa povera vita e la mia virtù per fino alla morte, per condurvi la maggiore e più terribile impresa di pittura che si facessi mai. Che Nostro Signore Iddio etc. 
Magnifico Messer Acursio signor mio. Ricevei per mano di Andrea degli Agli, ducati venti cinque d’oro in oro aconto del gonfalone, che Messer Francesco Maria vostro fratello, mi ordinò alla partita sua, e subito che io ebbi l’ordine dalla Signoria Vostra, subito si cominciò e si seguiterà sino al fine con tutta quella diligenzia che da me si potrà; né di ciò bisognia raccomandarlo, atteso che l’amore, che porto a Messer Francesco Maria et il buon animo che ho senpre auto a Montepulciano, lo sarei per me stesso senza l’interesso delle Signorie Vostre. Circa il contentarmi de 40 ducati la Signoria Vostra vedrà, che l’opera, varrà cento come già vi si è detto, e se per metà riconosco l’amico mio, doverrà contentarsi le Signoria Vostra. Basta che nello ornamento et in tutta l'opera; vi migliorerò assai. Intanto la Signoria Vostra mi rimandi quel disegnio e, se avete inpresa nella conpagnia o armi, mel mandate con esso, acciò nel frego possa acomodarle. E perché non mi scade dir altro, mi raccomanderò a quella con farli conoscier con l’opera l’amore che vi porto. Di 3 di marzo MDLVI. Di Vostra Signoria Servitore Giorgio Vasari Al molto magnifico messer Acursio Tarusgi, signor mio observandissimo. A Monte Pulciano. 
Illustrissimo et Ecellentissimo Signor mio. L’istoria, che mancava alla sala di 39, che, con l’ordine che Quella approvò al Poggio, son fatte tutte, et l’ultima manca, che per finire di abozzarle di colori vo sollecitando, perché non si secano i colori adesso come di state, però l’ho sollecitata; e quantumque il Priore degli Innocenti abbi inpazzato con messer Lelio et altri dottori sopra quel che Vostra Eccellenza Illustrissima dessiderava, credo che forse arà trovato il bisognio: e però sarà con questa una sua, che gli dice quanto occorra. E perché io inposi medesimamente per parte di Quella, che dovessi aver cura alla sepoltura di Michelagniolo circa allo alogare le figure et il lavoro di quadro a più persone della Academia e facessi sperimento de’ migliori e dessi con questa ocasione animo a chi ha voglia di farsi conoscere, e che io avevo mostro il disegnio a Quella e me gli ero oferto, per amor di quel Vechio che mi amò tanto, et io ho senpre auto devozione alla virtù sua, di aver cura alla architettura et invenzione di tale opera, perché in questo non volevo esser vinto né di amorevolezza né di sollecitudine, sapendo Quella, che ho senpre procurato e per il vechio e per Lionardo, movendomi anche l’onore che so che n’aquista Vostra Eccellenza Illustrissima oltra la pietà, basta, che io farò di maniera, ch’Ella conoscirà in questo, come in tutte l’altre cose, la sincerità mia e l’amore che io porto a questa arte. Inperò lo Spedalingo, se non ha dallei propria ordine, non farà altro; et in questo lo lodo, perché anch’io farei il medesimo. Ma perché io rimasi seco,di tutto questo quando Le piaccia, dica quel che aviano a fare, che oramai il tenpo passa, et Lionardo com’è obligato, voria metter mano, né senza Lei non fareno altro. E con questo farò fine, raccomandandomeli. Della sala non dirò altro, poiché per una mia che per messer Sforzo scrissi tanto che basta; et io vo sollecitando. Di Fiorenza alli 5 di novenbre 1564. Di Vostra Eccellenza Illustrissima obligatissimo Servitore Giorgio Vasari. Al Illustrissimo Et Eccellentissimo Signor, il Signor Duca di Fiorenza et Siena, Signor mio Unico, dove sia. 
Molto Magnifico Signor mio. Se la Signoria Vostra, ch’è la Cortesia che io soglio dipignier per ornamento della Virtù, mi vuol far grazia di dire a Sua Eccellenza Illustrissima, che i miei grani, che io ricolgo in Frassineto, non vole che si votino, mi facci grazia che, senza pregiudizio suo e mio, io gl’infossi per tenerli al fresco un mese e mezzo nelle fosse li inella villa: mi sarà grato, perché li farò al tenpo sudetto ricondurre a Arezzo. Il si o ‘l no di quella innun po’ di letterina vostra mi darà la vita e loro conserverà; se non, senpre mi contenterò d’ogni suo volere, e per non tor tenpo a i segretari, i quali tengono lega con i picttori nel non aver tenpo da ozio, farò fino ecc, ecc. Arezzo alli XXVI di luglio 1556. Giorgio Vasari picttor Aretino. Al Molto Magnifico e Signor mio messer Bartolomeo Concini, Segretario del Duca di Fiorenza. [Concini] Sua Eccellenza è contentissima. 
 Molto magnifico Messer Giovanni. Non occoreva che Vostra Signoria facessi meco scusa circa l'avere tardato lo scrivere più giorni, che sendo quella occupata sa come so io, che mi trovo intorno a questa sala sì involto e con tanta fatica, che dimentico gl'amici et me stesso. Con tutto ciò non ho mancato vedere del continuo, se a casa vostra il Maiano et Francesco scarpellino facevano quel tanto che occoreva, et ho visto che non mancano; pure di nuovo farò la visita. E facendo misterio de l’opera mia lo farò senza manco, e tanto più quanto lei me lo ricorda, e sapendo quanto sono suo et quanto l'amo, non avendo di nuovo che dirle altro, salvo che signor Spedalingo delli Inocenti sta benissimo et vi si raccomanda; et io facendo il simile prego nostro signor Iddio a darvi ogni contento. Di Firenze el dì 16 di settembre 1564. Di Vostra Signoria Servitore Giorgio Vasari Al molto Magnifico et Signor mio osservandissimo Messer Giovanni Caccini. Pisa. 
Molto Magnifico Messer Giovanni. La Signoria Vostra, perché li scrissi sabato fece otto dì et non avendo auto nuova di lei, mi sono inmaginato che l’abbia dispiacere; inperò Messer Giovanni mio, le cose del mondo a voi che ci siate consumato drento son così e bisognia aver pazienzia. Se me ne s’acrescie, lo sa Dio et io lo so, che v’amo quanto l’anima mia. Or datevene pacie, che non ci è altro rimedio. Fatto ogni santi si commeta a veghiare, et io darò principio alle teste per il vostro ricetto, che già sono le lastre in ordine, ché ho caro servirvi. Come da Messer Vincenzio intenderete le cose di qua della sala come passano, basta che nella venuta vostra a San Giovanni vedrete vicino al fine ogni cosa, che non scrivo particulari, daché Messer Vincenzio viene, al quale, se sarà portato costì in Pisa marmi per i Magistrati, paghi a chi ve gli consegnia tanto quanto resta d’acordo Messer Vincenzio perché subito farò che’l Pucino vi manderà costì ogni sonma che si spendesse per detti marmi. E se di qua ho da far niente per lei, mi avisi, che sono senpre suo. Io mi son murato in Santa Crocie et non esco se non di notte. E con questo fo fine raccomandandomeli. Di Fiorenza alli... di ottobre 1564. Dite a Sandro del Ghianda che parta subito per Fiorenza, che non indugi ché gli feci scrivere a Ser Pietro, ché non gli scrivo io, perché io ho da fare. Di Vostra Signoria Servitore Giorgio Vasari Al Magnifico et come fratello osservandissimo Messer Giovanni Caccini. Pisa. 
Illustrissimo e Eccellentissimo Signor mio. Michelangelo Buonarroti deve forse aver risposto a Vostra Eccellenza e così alla mia, che per ordine di Quella scrissi, m’ha mandato un foglio scritto, che so che ha fatto troppo, sendo le sue otto o nove versi. Ma il premerli l’obligo che ha con Quella e ‘l dessiderio che ha di riveder la patria e i parenti, la paura dell’onor del mondo e timor di offendere Iddio sta fra la speranza e ‘l timore; onde mi par vederlo tremar di paura, arder di amore; et io, che lo conosco, gli ho gran conpassione. Mando a Quella per monsignor di Cortona la lettera, che m’ha scritta, che la leggiate; e letta con quella amorevolezza che l’ha fatto piagniere di tenerezza, si vegga di rallegrallo, perché so che è risoluto una mattina esser qui, che non si sappi; e io a quel che sarò buono in questo farò ogni amorevole ofizio. Dovevo dirli, che la fonte si solecita, acciò il giorno di San Giovanni rallegri il cortile e la città. Ma perché il fondo dove posa la fonte di porfido vole una pietra di marmo salda, perché si vederia, facendola di più pezzi molte conmettiture, avian cerco, messer Bartolomeo e io tutta Fiorenza, né avian trovato marmi per ciò. Gli ha Don Luigi in sulla piazza di San Lorenzo (senza farli danno) un pezzo di marmo, che ci serviria, e a lui in questo mezzo sene faria tirare da Carrara o da Canpiglia un altro, che senza ciò non butteria la fonte: non si piglierà senza l’ordine di Quella, la quale a un cenno si farà, che per ciò si dia fine; e perché mi rendo certo che lo aremo, seguiteremo il restante, spettando lo aviso. L’altre cose van tutte bene. Io arei a far una grande storia di ringraziamento per esser oggi tornato con la famiglia nella casa nuova, la quale per essermi stata data da Lei, mi par aver ardir di dire, che son più vostro che mai, poi che non abito in quel d’altri; ma per che l’opera mia ha a ire in augumento con l’animo e con le forze in servilla, faro, che l’opere parlerano per me. E a Quella tanto quanto posso con tutto il core mi raccomando. Di Fiorenza alli XXX di maggio MDLVII. Di Vostra Signoria Servitore perpetuo il vostro Giorgio Vasari. Allo Illustrissimo e Eccelentissimo Signor il Duca di Fiorenza, Signor mio obsservandissimo. Al Poggio. 
Molto Magnifico Signor mio et cet. Io non scrivo spesso a quella per non inpedir le molte occupazioni vostre. Scrivo adunque ora alla Signoria Vostra, perché potria essere che io fussi pagato della mia tavola, che io feci a papa Iulio in Palazzo; mi hanno mandato a dire il cardinale Vitellozzo, che negoziai seco e col reverendissimo Caraffa, quando furono a Fiorenza sopra di ciò, che il papa vole sapere quel che io ho d’avere: io gli ho chiesto scudi dugento, apiccatomi in s’un certe parole, che la Signoria Vostra mi disse, che papa Iulio per ciò m’arebbe a donar scudi 200. Ora io gli ho scritto, che mi dieno tutto quel che gli piace; e caso che volessino, che la Signoria Vostra la giudicassi, che io ne sarei contento, lo reputerei a favore, se ben la giudicassi, che io non avessi aver niente. V’ho voluto scriver la presente, ché poi che la via del figliolo di Baldassarri da Siena non servì, questa potria servire; la Signoria Vostra, bisogniando, me ne aiuti. Altro per mio conto non mi occorre. Il Duca è in Pisa, e io atendo all’opere di Palazzo e sono qui alli comandi vostri: che Iddio vi presti tanta vita che, poi che arete contento voi stesso, satisfacciate ancora al Duca e a tanti amici e parenti, che vi desiderano. Di Fiorenza alli XII di febraio MDLVIII. Di Vostra Signoria Servitore Giorgio Vasari. Al Molto Magnifico Messer Michelagniolo Buonarroti, Servitore mio observandissimo. A Roma. 
Reverendo Signor Spedalingo. Se io non avessi pensato fargli noia, poiché per la noia fuggite da casa, sarei venuto stamani a inalberarmi; inperò Santa Lucia mi ha fatto grazia, che io vi vega col core e vi saluti con questa mia e vi dica, se io ho a uscir di far Salamone che dorma, che oramai saria tenpo, che mi soccorressi con qualcosa che destassi me e lui dal sonno, e anche chi ci ha a dormire. Mandatemi a dir per questo mio ser uomo, se io sto, se io vengo, se io vi spetto, overo quel che debbo fare, e quel che mi consigli amore. Son vostro più che non son mio, che già sa la Signoria Vostra, che son fatto d’altrui; e vi bascio la fronte con quella amorevolezza che io vi amo, ch’è infinita, e Messer Domenedio facci, poi che coloro non sanno esser papa, che faccin voi, che potresti essere e papa e inperadore e re, e con questo fo fine. Di palazzo, che mi martoria il dì della vergine e martire, che fa goder preti e frati con gli ochi e candele di cera. MDLVIIII. Di Vostra Signoria Il Vostro Giorgio Vasari. Al Molto Signor mio observandissimo, il Signor Spedalingo de' Nocenti. Agli Alberi. 
Illustri et Magnifici Signori, mia osservandissimi. Io ho supplicato già dua volte a Sua Excellentia Illustrissima per i beni de Buonagratii di Valdarno, e quali già per benignio rescritto di Quella fino l’anno 1558 mi furno concessi. E parendoli poi a Sua Eccellenza incorporargli con tutti gl’altri beni del fisco in cotesta Sacra Religione, et avendo veduto che la Religione n’ha venduto parte et che le Signoria Vostra già volevano vendere il resto, ne supplicai, come Quelle vederanno, alla prefata Sua Excellenzia per grazia d’esserne compiaciuto: dove Quella mi risponde ch’io vegga se le Signoria Vostra gli vogliano vendere, e che gne ne parli. Io desidero sommamente, per comodo delle cose mia d’Arezzo e di Fiorenza, comperare questi beni dalla Religione, e mi sarà grazia molto segnialata, se ne sarò da cotesto Illustrissimo Consiglio compiaciuto, e crederò che le Signoria Vostra Illustrissime doveranno farmene grazia, per essere stato del continuo a’ servizii delle loro fabbriche, sì del palazzo, chiesa et altri disegni appartenenti a cotesta Religione, senza alcun premio; et occorrendo ancora per l’avvenire farò il simile. Avendo maxime questa amorevole recognizione, maggiormente ne sarò tenuto; né fia questa mia comodità se non con utile della Religione, tanto più che Sua Eccellenza ne apre la via per il suo benignio rescritto. Per il che, oltre al generale obligo che terrò con tale Religione, in particulare può ciascuno delli Signori Cavallieri comandarmi. Perché pare che Sua Eccellenza accenni nel rescritto, dicendo: “Maxime se gli vorrà vendere la Religione, alor Ce lo ricordi”. Che mostra, contentandosene di tal vendita le Signoria Vostra, ancor lui volentieri me ne compiacerà. Là dove non avendo la Religione altri beni in quel luogo, potrà la valuta di quelli rinvestirli vicino alla maggior somma d’altri lor beni, che a loro verrà utile e comodo et me darà questa satisfazione. E perché spero essere da Quelle compiaciuto, senza altro dirle aspetterò che del continuo si servino di me e mi comandino, et Le prego che si degnino farmi rispondere l’animo loro: che Nostro Signore Le conservi felicissime. Et gli bascio le mani. Di Fiorenza el dì 9 d’agosto 1568 Di Vostra Signoria Illustrissime Servitore Giorgio Vasari. All’Illustre Consiglio della sacra Religione di Santo Stefano. 
Illustrissimo et Excellentissimo Signor Duca. Giorgio Vasari, umil creatura di Vostra Eccellenza Illustrissima, La suplica si degni, per non aver, finito che ha un’opera, a darli fastidio per donativi o remunerazione estraordinaria, oltre alla sua provisione ordinaria, farli grazia di ricognoscerlo per sua benignità circa le storie della sala grande, volta per volta che n’arà fornito ciascuna di quelle et non prima, delle appresso somme, cioè: Per ciascuna delle IIII storie grandi a fresco ducati 300 per ciascuna delle II minori a fresco ducati 200 per ciascuna delle IIII a olio in su le pietre ducati 100 Che in tutto sonmano le X storie sopradette ducati 2000. Restaci nel basamento di sotto XII storie a olio, le quali, a ducati 100 l’una, porterebbano ducati 1200, che questi ci compenserano con la provisione et salarii delli aiuti. Et quello che paresse a Vostra Eccellenza Illustrissima esser superfluo, Quella lo moderi, perché in Lei ha da esser senpre liberamente rimesso il prezzo, il modo et ogni altra cosa; perché altro non desidera il supplicante che servirla et esser mantenuto in Sua buona grazia. Che Nostro Signore La conservi felicissima. Il principe anco lui li vuol bene e ha l’entrate. Data el dì 22 di luglio 1568. 
Magnifico Messer Giovanni. Ho inteso per la vostra che desiderate uno disegnio per Campo Santo. Io non so né per che sia, né chi abbia a servire. Qui non ci è stato nessuno, e se mi verrà nessuno per amor vostro farò ogni cosa, se non ha a venir nessuno, è necessario saper più d’una cosa. Il luogo, l’altezza, larghezza per chi ha da servire, che spesa, se figure o no, e finalmente dire quel che ho da fare, che a tutto piglierò ordine e spero vedervi inannzi parta, che starò XX dì ancora e forse arete fatto disegniare quanto vi chiesi. Salutate Francesco Busini et gli amici e state sano che io mi vi raccomando. Qui è già pagato ogniuno, e chi piagnie e chi grida, et è ben che siate fuori. Intanto io son vostro al solito. Di Fiorenza alli 4 di gennaio 1566 Di Vostra Signoria Servitore Giorgio Vasari Al Molto Manifico Giovanni Caccini proveditore di Sua Eccellenzia Illustrissima. A Pisa. 
Molto Magnifico Messer Francesco. Ho inteso per la vostra de 22 stante quanto la Signoria Vostra ha fatto e de’ danari che dovevano ire a l’Elba et dell’altre cose, che tutte ne ringrazio la Signoria Vostra, e simile delle lettere di Messer Sforzo che tutt... Caro. M’è dispiaciuto che Messer Giovanni non abbi negoziato la cosa sua, e sentendo che gli è alla corte, scrivetegli per mia parte che lo facci e non indugi, perché più va in là, peggio è per lui; et è così. Non gli scrivo, che non penso sia tornato; raccomandatemi a lui, e perché domattina parto per Arezzo, volendo scrivermi, dia le lettere al signor Spedalingo de’ Nocenti, che è costì, che l’arò, e la Signoria Vostra si degni dargli questa sua et l’altra a Messer Vincenzio Danti scultor perugino in casa Messer Sforza. La cosa della muraglia di Giovanni va inanzi e ci sono ito spesso e scaderia niente; ditegli che avisi a Maestro Batista Botticelli, che farà quel che me in assenzia mia Messer Francesco! Io son tutto vostro e dessidero che mi comandiate et vi ringrazio della amorevolezza. State sano, mangiate poco, cavalcate assai, non vi lasciate aver mai bene, che anderete tenendo questa vita con l’aver la pazienza che avete in paradiso a lato a San Francesco vostro, che anche lui amò la povertà e la fatica; e resto tutto a piacer vostri. Di Fiorenza alli 24 di aprile 1563. La Signoria Vostra si degni dar le incluse. Di Vostra Signoria Servitore Giorgio Vasari Al Molto Magnifico Messer Francesco Busini, sotto Proveditor di Sua Eccellenza Sua Eccellenza illustrissima. A Pisa. In casa Messer Giovan Caccini. Di Vostra Signoria Servitore Giorgio Vasari Al Molto Magnifico Messer Giovanni Caccini, Signor mio observandissimo et proveditor di Sua Eccellentia Sua Eccellenza Illustrissima. A Pisa. 
Illustrissimo e Eccellentissimo Signor mio. Ancora che iermattina in voce ricordassi a Quella il bisognio mio, e che Quella benigniamente mi promettessi di satisfarmi, ho voluto lasar la presente memoria, dicendogli, che avendosi a far spedizione de beni di Valdarno del Buona Grazia, promessemi tante volte, ora che son liberi, Vostra Eccellenza Illustrissima si ricordi di me, che sa e vede quanto fo e opero per Lei. Di Pisa alli XII di aprile MDLXIII. Umilissimo e obligatissimo Servitore Giorgio Vasari 1 . Allo Illustrissimo e Eccelentissimo Signor, il Signor Duca di Fiorenza e Siena, mio Signor Unico. In man propria. 
 
 
 1 S’é inteso. 
Molto Magnifico Signor mio. Ancora che io so, che al mio messer Antonio non manchi nuove di qua, per non mancare alla promessa dico alla Signoria Vostra, che da Siena in qua, dove scrissi alla Signoria Vostra, fu fatto al Cardinale nostro a Monte Oliveto gran carezze, ma la mattina dalla Signora Elena Santa Fiore in Pienza un bel pasto. Alloggiati in Paglia, Monte Pulciano, Montalcino, fecion grossi presenti a Bolsena. Il cardinale Santa Fiore fe' far presenti, a Bolsena il medesimo e a Bagnaia più, che più dal Signor Fabbiano; e ci stemmo duo dì, e a Ronciglione il cardinale Farnese fecie per il Cardinale e per la suo famiglia un gran pasto di pescie. Dove arivati la sera a Bracciano, trovammo un ordine da re, che ‘l Signor Pauolo debbe avere auto questo ordine per a tenpo, perché non è possibile che ci fussi quel che si vedde d’ordine, di spesa e di magnificenzia. Arivati in Roma, ma innanzi incontratolo sei cardinali, Buon Romeo, Fulignio, nipoti del Papa, Ferrara, Monte Pulciano, Trento, e tutti e’ signiori di Roma, che erano più di 4000 cavagli; e più furono la mattina con cento cochi; e tutti e cardinali, che erono seco, partivono. Restò solo Buon Romeo e Fulignio, i quali a du’ ore lo messono in cochio e lo condussono la sera al Papa, il quale lo raccolse con grande affetto d’animo, usandogli parole molto buone, ch’el Cardinale gli rispose con tanta dolcezza, ch’el papa si mosse tre volte a basciarlo. Così la sera ritornato a dormire al Popolo, con ordine del Papa, e la famiglia a palazzo del Cardinale, fu la mattina nel Popolo visitato da e cardinali in pontificale: ch’el primo fu Strozzi. Fe' tanto bene quelle cirimonie, che ha fatto stupir ogniuno, che par che sia stato cardinale X anni. Così s’è recato con la sua gentilezza schiava questa città, se già la scarsita di questi ministri, che nelle mancie di tanburi, trombetti e altre cose vanno male. Andossi a palazzo del Papa, dove fu aconpagniato da tutta la corte, che i cavagli tenevano dal popolo fino al palazzone. Mai si fecie entrata più grata di questa. Arivato a palazzo del Papa, gli fu dato il capello; e poi licenziati i Reverendissimi, desinò in palazzo con i dua nipoti del Papa. Così andò il giorno aconpagniare il Papa in San Pietro al Volto Santo; e ritornato a casa, è visitato assai da questi Signiori e ha aquistato tanto, che ogniuno dice per una lingua, che sarà papa. Io in questo mezzo son stato a casa di Michelagniolo e presto finirò, se starà bene, il negozio con seco, e delle altre cose, del ritrato del Papa, ho cominciato e seguiterò. Intanto io ho trovato messer Onofrio, vostro fratello, il quale m’ha satisfatto assai e non mancherò di quanto la Signoria Vostra mi ha inposto seco. L’ho disaminato del tutto, e mi piace assai assai. Tratterò, come vi si disse, con messer Bernardo, e mi par che la Signoria Vostra gli sia obligato, perché ha bello spirto, mostra invero esser de’ vostri. Io mi afaticherò per lui intorno a veder di far qualche buon opera, e di tutto sarete avisato giornalmente. Intanto Quella mi raccomandi a messer Giulio Vostro, a messer Giovanni Fondati; e alla Signoria Vostra con tutto il core mi raccomando. Di Roma alli 29 di marzo nel '60. Al molto Magnifico e Signor mio obsservandissimo, Messer Antonio de Nobili, Dipo. Rio Generale di Sua Eccellenza Illustrissima. A Fiorenza. 
Molto Reverendo et Magnifico Signor Prior mio. Io andai domenica al Poggio, dove io ste’ con Sua Altezza più di 2 ore al paretaio, et ebbi quel comodo che io volsi a dirli per conto della cupola il fatto mio, et che era bene non ronpere l’ordine che quella mi aveva dato di seguitare, e che le cose di Roma dessideravo porvi fine e che avevo venduto l’ufizio e dato ordine che Marcantonio mio nipote tornassi. Così e’ lesse dassé la lettera del cardinale Buoncopagnio et letta mi si volse et disse: “Giorgio, io non ci veggo via da salvarci che tu non vadia a Roma: prima, perché questa è la prima lettera che Sua Santità mi ricerca, che non te li posso negare; l’altra, l’andata tua mi gioverà a saper molte cose e la dimestichezza che farai seco, porta così, come a Pio V fu di molto profitto, et massime che in corte di Sua Santità non ci è nessuno de’ nostri; però mettiti in ordine, et inanzi che il tenpo si ronpa, ti spedirai, et io scriverrò a Sua Santità che io ti mando, e che mi è favore che adopri le cose mie, e che spedito ti rimandi, acciò la cupola si finisca. Et intanto là questo inverno farai per quella disegni e cartoni, e crederò che, avendo tu fatto i cartoni delle storie che mancano a detta sala, che presto ti spedirai: mena aiuti e spedisci presto ogni cosa, perché il papa è atenpato, e potrai ricuperare quel che hai fatto, e quel che hai da fare, et acomodar quel fanciullo, se non, poi io l’acomoderò a Pisa nella Sapienza. E farai che ’l Principe risponda lui al cardinale Buonconpagnio che io ho ordine di servire, ma che finito Sua Santità Reverendissima mi rimandi, per conto ch’elle cose di qua patirebbano”. Così mi mandò subito a Pistoia, perché inportava a quelle muraglie, e che tornassi subito che spedì là il tutto, e tornai subito, dove io trovai spedito la lettera per Sua Santità, e ragionai seco della vila che io volevo torre et spendere fino a scudi 2000, e che avevo per le mani alle Forbice sopra gli altri quella del Buona Grazia; mi disse che gli piaceva, et che io non la lassassi, e che sapeva che ci era su non so che, che la Signoria Vostra lo saperrebbe lei. Et io gli dissi: "Credo che vaglia 3000 e meglio, che io non avevo tanto. Tira inanzi che non te ne mancherà". V’ho voluto dar questo lume, perché io non posso senza stare in luogo di miglior aria la vernata, vivere col tenere la Cosina Arezzo; però io dessidero il vostro ritorno et però starò qui fino a Ognisanti per asettar le bagaglie, e vorrei pur vedervi e lassare ordinate le cose di questi danari, et inoltre acomodar certe facende, perché si muore. Et in quanto al Principe io lo scontrai che andava al Poggio col Cardinale di Piacenza, et gli dissi che Sua Altezza m’aveva spedito. Disse che l’avea caro, et che aremmo agio di negoziare. Intanto tutta stanotte è qui piovuto, e crederrò che queste aque vi riconduranno a Fiorenza, et che io andrò consolato, che in vero questa volta vo mal volentieri; pur, come disse il Gran Duca: io servo a Dio, servendo il papa, come alla cupola, che Sua Maestà mi aiuterà. E con questo fo fine. Di Fiorenza alli 27 di ottobre 1572. Il cavalier Vasari Giorgio picttore. Al Molto Magnifico Et Reverendo Signor mio osservandissimo il Signor Spedalingho de' Nocenti. A Popiano. 
Perché io per il fante passato non vi mandai la promessa, per essere noi iti all’Antella a spasso, ora io, per parte di pagamento della promessa fattavi, vi mando il presente disegno, il quale non è tale qual voi meriteresti, né secondo il dover mio. Ma perché del tempo non ho troppo, questo vi goderete; ma vi prometto mandarvi senza troppo indugio qualch’altro, se questo vi piacerà. E per Dio, che mai tengo niente di carte o cartoni, se apposta non disegno, come ora ho disegnato per voi questo; ma cartoni non più uso farne che mandati ve n’arei. Per tanto, messer Francesco mio caro, la Signoria Vostra mi scusi, anzi più presto mi avvisi, se fantasia nessuna volessi che ve la disegnarei; e se tempo potrò rubare, non mancherò coi colori farvi qualcosa, e fatta, mandarvela, se non, no. Io non troppo indugiare debbo venire a Venezia; e venendo costì, farò qualcosa. Ma di qua penso non mancare e accetto dalla Signoria Vostra e la casa e l’offerte, che mi fate; e io vi rendo il simile, volendo satisfarvi, che son tutto vostro. Io desidererei un XXX pennelli fra grossi e sottili che siano cortotti. Messer Tiziano o altri pittori ve le compereranno. Così spettiamo l’azzurro oltramarino. Messer Ottaviano vi si raccomanda, e io il simile. Date al fante un carlino. Di Fiorenza alli XX di novembre 1540. 
La Signoria Vostra non si maravigli dello indugio, che io ho fatto pel rispondere alla vostra e non mandarvi la medesima, che mi facesti. Perché il lavoro di Camaldoli, perché il freddo non mi ci truovi, l’ho sollecitato oltra modo; né mai ho auto tempo, ch’io abbia possuto far cosa che possiate mostrarla per il grado vostro e per gloria mia. Ma ora, che sono al comodo di potere far ciò che m’ avete dimandato, non mancherò per il primo spaccio o secondo satisfarvi, tanto piu, quanto siate cosa del magnifico Ottaviano, vostro e nostro alementator. E di più i servizi, dalla vostra umanità riceuti, a’ quali debbo avere infinitissimo obligo, fanno che sarò sollecito in servirvi. Fossi io pure tale, qual vi meriteresti! Perché non mai è abbastanza il tempo, che si spende in servizio dei pari vostri; né altra ricompensa vuole un servizio, che si fa a uno che ogni giorno serventemente serve, come serve la Signoria Vostra gli amici, che contraccambiare servizio per servizio. Si che state di buona voglia, che quel tanto che potrò non mancherò in mostrarvi quanto vi desidero far piacere. E pare che conosciate le fatiche, che il magnifico Ottaviano ha spese in me, non sono in tutto per sé. Che Iddio feliciti sua signoria tanto, che quella vegga la giovanezza de mia anni in età matura da potere l’uffizio, ch’io fo in maestrevole, fare esercitare oltra modo. Né per questo altro dirvi voglio, salvo che son vostrissimo. Dio vi feliciti. Di Fiorenza alli XXX di ottobre MDXXXX.  Tutto Vostro Giorgio pittore Aretino.  Messer Ottaviano vorrebbe un poco d’azzurro oltramarino da ducati quattro in giù l’oncia: la Signoria Vostra ci mandi un po’ di saggio. E così manderete trenta pennelli di vaio, fra sottili e grossi, che sieno corti di punta, per lavorare a olio; e se messer Pietro ha cavato fuori niente, messer Ottaviano dice, che gniene facciate parte. Di Signoria Vostra. Messer Francesco. Non si può mancare a messer Giorgio per lo azzurro oltramarino non lo serviate sopra di me e avvisate. Quello avete domandato vi servirà; e sarà vero, ch’è al contrario di quello fanno i pittori. Ottaviano. 
Molto Magnifico Messer Giovanni, Signor mio. Per risposta dell ultima di Vostra Signoria si dice che’ lino pesò 57 libbre, che l’ho fatto pesare, et tutte l’altre cose stan bene. Vi si scrisse che il modello con l’altre robe del frate la Signoria Vostra lo mandassi per la prima comodità. Spetterò che la Signoria Vostra mandi il conto per rinborsarvi. Il Signor Spelingo si trova a Popiano et per quel che io sento non è ancora partito di là per Pisa. Io sto benissimo et atendo all’opera della mia sala, et già s’è alzato dua cavalli con gran facilità et sarà molto più breve che non si credeva. Tutto per aviso. Il legname camina a furia, et intanto sarò senpre pronto a servizii vostri. Salutate il Signor Montalvo e il Signore Sforzo et dite al Signor Traiano Boba che io li scrissi et mandai allui et al Signor Montalvo le pietre per l’arrne, che mai ho auto né da l’uno né da l’altro risposta. Salutate Messer Francesco Busini et gli amici. Di Fiorenza alli 29 di febraio 1563. Di Vostra Signoria Servitore Giorgio Vasari Al Molto Magnifico Messer Giovanni Caccini, Proveditor di Sua Eccellenza illustrissima et Signor mio. A Pisa. 
Molto magnifico Signor Prior mio Il vento fu qui tale sabato da mezzodi in la, et domenica non li tenne le mani a cintola, che mi parve aver tratto 18 a essermi fermo; ma se non sarà tornato per di qui a domenica la Signoria Vostra et i mia cavagli, che pur doveranno esser qui, forse sabato io darò un volo dallei. Io non mi son mai partito di casa, perché ho auto il capo grave; stamani sto meglio, et il Gran Duca è al Poggio. Il Duca di Mantova ha fatto fare spesa, et si dubita che Ferrara non l’abbi fatto andar per il Po verso Ravenna. Qui spettiano che Sua Altezza facci o mascio (sic) o femina, et intanto il Gran Duca starà aspettar la nuova al Poggio. L’Amanato, nel voler tirar su la colonna di S. Felice in piazza, l’ha rotta, et qui va a romore Orbatello; fate voi il comento al resto. L’Academia fe 2 statue et 3 tele assai ragionevoli et così va. Di Roma ho auto lettere, che se non m’è detto altro, che io atenda alle cose di qua; m’è stato carissimo. Io vado acomodando le cose della cupola, de’ cartoni etc. Se verrete, pensate se io l’arò caro; se io verrò, penso se l’arete car’ voi. Or la miglior nuova che o sentito e che la Signoria Vostra si sia riposato, che così ho fatto io doppo che la cupola si scoperse. Et con questo fo fine; atendete a star sano, che il resto son burle etc. Di Fiorenza alli 20 di ottobre 1572. Di Vostra Signoria Reverendissima Servitore Il cavalier Giorgio Vasari. Al Molto Magnifico Et Reverendo Signor mio il Signor Spedalingo de' Nocenti. A Popiano. 
Signor Spedalingo, Signor mio. Le storie di Colle di coloro che in iscanbio di “Palle, Palle” gridavan “Papa, Papa” le saperete da me, insiemi con quelle di Siena che sbalordirono le donne a veder. Questo prete di Monte Oliveto non dico niente, perché questa corte era per consumare a que’ frati la provisione del capitolo, se presenti di torno non fioccavano. Ma a Pienza fu bel vedere, perché 50 putti, che parevano i vostri, con le grillande d’ulive in capo e rame del medesimo in mano, vestiti con le camiscie bianche, vennono a ‘ncontrallo. Ma le some del vino di Monte Pulciano mi piaque e altre some di prugnoli, che ci fan far per questo viaggio come abati. Noi siano condotti già su per i canpanili fino di Paglia a Bolsena; e domattina andiano a Bagniaia per starvi tutto martedì, fino che a Roma si provede l’entrata, qual sarà pontificalissima. Basta, che noi sareno mercoledì in Roma, a tal che sabato vi aviserò a lungo. Godetevi questi versi, che ci sarà che ragionare e che ridere. State sano e amatemi e avisatemi qualche volta, che non mi par esser mezzo senza voi. Di Bolsena alli XXIIII di marzo nel LX. Di Vostra Signoria Servitore Giorgio Vasari. Al Molto Magnifico e Reverendo Signor mio, il Signor Spedalingo de' Nocenti in Firenze. 
Molto Magnifico Signor mio. Io son spedito delle cose di qua e ho cavato da questi papi, tanto ho saputo far coi mezzi, la mia tavola lor di palazzo, ed è in potestà mia: storia da ridere alla mia venuta con altre mille piacevolezze, che avevamo bisognio che altri facessi peggio, acciò la nostra corte ci paia da qual cosa. Io mando questo piego di lettere alla Signoria Vostra, le quali vi piacerà, massime quella di Don Miniato Pitti, farla dar subito in propria man sua, perché inporta allui, come intenderete da me, e avendo bisognio di favore con messer Agniolo Niccolini, perché dessideriano farlo quest’anno generale de’ suoi frati, la Signoria Vostra lo favorisca, perché il Duca lo dessidera. Io parto domattina per la diritta e fo uno alloggio Arezzo, a tal che mercoledì, che sarà l’ultimo di questo, sarò dalla Signoria Vostra, alla quale infinitamente mi raccomando. Di Roma alli XXIIII di aprile nel LX. A messer Nofrii vostro s’è giovato e gioverà per lo avenire assai. Di Vostra Signoria Servitore Giorgio Vasari. Al Molto Magnifico e Signor mio Messer Antonio de’ Nobili, Dipositario Generale di Sua Eccellenza Illustrissima. A Fiorenza. 
Reverendo Signor Spedalingo. Ricevei la vostra lettera e con questa sarà una lettera a Giovan Batista pittore e una a Marco da Ravenna pittor, mio allevato, il quale gli farà guida in molti luoghi e lo raccomanderà a chi gli potrà far favori; e se d’altro arà bisognio, gli ho scritto che scriva alla Signoria Vostra: intanto io sarò tornato, e allora si potrà fargli altro, se altro arà bisognio. Mandovi disuggellate le lettere, acciò la Signoria Vostra vegga quel tanto gli ho scritto per istruzione allui e per le cose che volete. Io ho trovato unn labirinto d’intrighi nelle faccende; e tanto quanto più le sviluppo, tanto più le aguluppo: pur io mi vo spedendo per il ritorno. Intanto salutate messer Iacopo Caponi, ser Andrea da Rincina, ser Antonio e gli altri Vostri. State sano e amatemi. Di Arezzo alli 27 di settembre 1560. Di Vostra Signoria Servitore Giorgio Vasari. Al Molto Magnifico e Reverendo Signor Spedalingo de' Nocenti, Signor mio obsservandissimo. Fiorenza. 
Molto Magnifico Messer Giovanni. Ebbi la lettera della Signoria Vostra che mi fu cara, et sebene il piovano ci servi bene, noi cene contentammo, perché andavorno in verso casa. Trovai il Maiano et sono stato a casa più volte et del cottimo mi dice farà quel che la Signoria Vostra vorrà. Vedreno quel che volete fare et io non ne mancarò. Spetto con dessiderio sentire qualcosa di voi et così il Signor spedalingo, qual vi saluta ed è tutto vostro, et ci raccomanderete a Messer Lorenzo. Il modello non è conparso, ho caro caricate, consegniate a Messer Giovani Maiordomo, fate che celo mandi et salutatelo per mia parte. Vi si manda uno legato di danari che sono V I4; la Signoria Vostra gli mandi con un altro legato che ne tre coltelli a lelba fidatamente, così la suplica del mio cogniato Federigho Bacci che vi piacerà far che labbi fidatamente. E danari fategli che venghino nelle mani del capitan Ballotta che son suoi. Altro non mi ocorre, senon che io mando vn piego di lettere per Messer Sforzo; la Signoria Vostra gniene dia in propria mano et ditegli chelle inportono a me per interesse mio particulare. Et con questo fo fine raccomandandomivi. Di Fiorenza alli 16 di aprile 1563. Di Vostra Signoria il Vostro Giorgio Vasari Al Molto Magnifico Messer Giavanni Caccini, Signor mio osservandissimo. A Pisa. 
Illustrissimi Signori miei observandissimi. Ho per una dì Donato Bini, Fattor della Sacra Religione vostra, inteso, che io paghi il fitto de’ poderi de Passegli, decorso fino a questo dì, che non ho eseguito di farlo fino a questa ora, perché avendo fatto la tavola dì Santo Stefano ordinatami da Sua Altezza per la vostra chiesa che, se non avevo a venire a Roma per servizio di Sua Santità et di Sua Altezza, saria oggi nella vostra chiesa, perché ci manca poco, che di corto spero avere finito qui, et subito che sarò tornato, la finirò la prima cosa, et si manderà. E perché questo pagamento ha a uscire dalla Religione per detta tavola, che porterà forse più del fitto, quando sarà finita, allora si potrà aconciar le scriture. Però io ne scrivo una mia al Signor Montalvo che ne dica una parola al Gran Duca, acciò io sia avisato di quanto arò da fare, che se arò a pagarvi il fitto, si farà, e se si arà a far altro, si doverrà sapere la mente sua. Intanto le Signoria Vostra dieno aviso a Donato Bini Fattore che abbi pazienza, che hanno le Signoria Vostra, che io ho forse più amore alla Religione che s’io fussi proveditor di quella; et mi duole di non essere in paese per potere ora che ‘l Gran Duca è costì fargli benefizio; né per questo si manca alle cose vostre in Fiorenza, che ne so avisato ogni spaccio, et qui s’è procurato per me che la Sacra Religione abbia reliquie di Santo Stefano Papa. Et martire per cotesta chiesa, che Sua Santità l’ha promesse, et io procuro che venghi la testa sua. Altro non ho che dirgli, se non che le sanno quanto io sia loro affectionatissimo et a cotesta Sacra Religione, alla quale mi preparo questa vernata, se sarò vivo, di venire costì per dipignere di mia mano la capella magiore con le storie di Santo Stefano Papa e martire; che Dio cene conceda la grazia. Di Belvedere di Roma alli 9 di marzo 1571. Di Vostra Signoria illustrissime Servitore Giorgio Vasari. 
Magnifico Messer Giovanni osservandissimo. Tengo la vostra che mi ha dato infinitissimamente contento, sentendo che siate sano; vi conforto al mantenervi. Io ancora, Dio laudato, salvo che ho brighe e travagli al solito mio, più per conto d’altri che per mia causa propria. La santità di Nostro Signor già tre volti mi ha fatto scrivere, che io finisca la sua tavola, che la mandi et ch'io vada a Roma. Ho conferito il tutto con questi nostri illustrissimi padroni, mi hanno dato licenzia, mi sono messo a finire la tavola e, non avendo altro impedimento, fra 15 o 20 giorni penserò partire. Se sarete ritornato, arò carissimo il vedervi, quanto che non alla tornata. Altro non ho che dire al mio Messer Giovanni, basta che, dove sarò, sarò sempre tutto vostro. Ho inteso de l’operaio che, per esser voi occupato nello scrivere, non l’avete ancora visto e vedendolo farete quanto per altra mia vi scrissi, sia con vostro comodo il farlo, che tutto reputerò ben fatto. Del pittore ho inteso che è stato a Pietrasanta e di già avete lasciato a casa sua, che ’l vi venga a parlare per ordinarli quanto v'ho ricerco, il che mi sarà grato si faccia. So che non mancate di diligenzia et amorevolezza,et questo sia da me messo nel numero delli oblighi che ho con voi, e restando solito tutto vostro mi vi raccomando. Di Fiorenza gli 28 dicembre 1566 So che arete inteso che il Principe ha fatto uno rescritto, che tutti quelli della festa sieno pagati, e di già il Depositario ha dato principio. Raccomandatemi a Messer Francesco Busini. Di Vostra Signoria Servitore Giorgio Vasari Al molto magnifico et come fratello ... osservandissimo Messer Giovanni Caccini, Proueditore di loro Excellentie a Pisa. Pisa. 
Signor Cavaliere, mio onorando e magnifico. Doppo che io vi lassai in Pisa e che con dolce viaggio e lieta compagnia fui ritornato a rivedere le mie figure, così vive come dipinte, m’è rimasto nel core l’obligo che ho col gran Cosimo nello avermi liberato da quella tenebra di debito che teneva opressa la mia vita, la quale ora che ha rotto i legami delle passioni dell’animo, farà ridere nel viso ogni lineamento e colpo di pennello che mi uscirà delle mani, per il che ancora al mio cortesissimo Guidi, che mi ha guidato la mia spedizione al fine, porto e porterò quell’obligo che merita l’amorevole amicizia nostra, che alla tornata sua rivedrà in pictura per goderselo, il suo Raffaello Volterrano, rarissimo spirito di questa nostra età. Per il che s’el Fedra verrà ancor lui alla rasegnia, gli farà compagnia e vi ornerà le stanze con esso, come tutti due con le opere han lavorato la patria e questa nostra Toscana. Ricordatevene adunque acciò se ho riceuto et ogni dì ricevo da llei cortesie, sia stampato ancora in casa vostra da me l’onbra di qualche parte, a ciò non divenissi scortese; e se doppo tanti negozii importanti le vostre lettere mi si manderanno aconcie, acciò per quelle le mie figure mute favellino, mi sarà gratissimo ch’el Vettori et il Prior delle Cipolle e quello degli Accenti venghino, ché ci è altre lingue che di papagalli; et intanto godete la benignità di questo tempo che doppo il diluvio ha rasserenato il cielo, acciò la dea Cibele sia sciutta da sì gran lavatura, poi che i soprastanti del fango non hanno via da nettargli gli occhi e cavarla dell’umido. Et intanto se posso riconpensare con fatica nessuna la cortesia sua, quella mi accenni che vedrà quanto amiro e desidero satisfarli. Mi ero scordato dirli che messer Agniol Bacci, quale non mancherà pagar con lei l’obligo che ha con le sue lettere che furono da Sua Eccellenzia illustrissima scritte alla Comunità e Priori d’Arezzo per ottener quella casa e’stanno a non voler compiacelli, nasciendo da quelle de poche invidie che fra cittadini di tutte le patrie sogliono nasciere e nutrirsi. Per levarsi il biasimo e l’odio da dosso esse Comunità hanno dato la cura che i Rettori della Fraternita deliberino questo negozio e perché ciò sia con pace loro, essi Rettori hanno mandato imbasciatore al Duca signor nostro un di loro, che è Gianfrancesco Camaiani, padre di messer Nofri, il quale è contrario a Agniolo Bacci, con voler mostrare che mai simili testamenti hanno rotto e vi dico che la Signoria Vostra facci intendere al Duca che Agniolo mostrerà loro che l’hanno rotto più di tre volte e bisognando se ne manderà la fede, e tanto la Signoria Vostra dica al Duca per sua parte e mia e che quando la Fraternita cavassi di quelle case di fitto l’anno scudi 100, Agniolo darà lor terre che ne caveranno 120, e lo farà in effetto. Che tanto dissi al Duca quando fui costì, e gli ho scritto ancora. La signoria Vostra abracci questa causa, che dovete sapere quanto Agniolo è servitore per prova di Sua Eccellenzia. Altro non scade dirli perché so quanto ha caro Agniolo riconoscere la Signoria Vostra solo per quel che ha fatto. Ora so che quella non mancherà servillo, intanto io resto al servizio suo Di Vostra Signoria servitore Giorgio Vasari Di Fiorenza alli V di gennaio 1557 Al molto Magnifico e Signor mio observandissimo il Signor Cavalier Guidi, segretario di Sua Eccellenzia Illustrissima. A Livorno 
Molto Magnifico Signor mio. Il tempo è guasto, ché di fuori ho mandato per un giovane e per uno che guidassi la facciata che ancora non è comparso nessuno. Ma lunedì io invierò uno di quegli che io intendo che è arivato, ma ancora non l’ho veduto. Intanto le Signorie Vostre dieno ordine a far fare i palchi perché e’ possino lavorare. E per loro manderò il disegnio di quanto àno a eseguire. E per brevità farò fine dicendoli che avete fatto bene a lassare per la spesa delle campanelle, ché facendole di ferro parrà bene et spenderete meno purché siano ben lavorate. E con questo fo fine raccomandandomivi. Di Vostra Signoria Servitore Giorgio Vasari. Di Fiorenza, alli 21 di ottobre 1564. 
Molto magnifico Signor mio. Io so ch’el caldo del sole, con quello delle fatiche del corpo, che di continuo percuote lo star costì, chi ci abita e chi negozia con quella frequente tormentazione delle suppliche e suplicanti, che sempre vi veggo intorno, non arebbe tanto a ocuparvi la mente che un dì, per il ventaglio da cacciar l’ozio, la signoria vostra non dovessi ricordare al Duca signor nostro le lettere che dovete aver portato per mostrarli del gran Cosimo Vechio, a casgione che io, che non ho saputo far parlare le mie figure con llo stile del pennello e col colore, le vostre ornate e gravi et argute parole tolghin via la durezza della calcina dove le son dipinte; e tanto mi sarà più caro l’esser presto, quanto io annoio tutte le cose che son tarde di moto, contrarie alla vita nostra, ch’è sì breve; et non vi sendo grave potete per mia parte farne motto a Sua Eccellenzia. Sovviemmi il raccomandare alla signoria vostra Girolamo di Luca Guiducci Aretino, stato condennato dallo Ufizio de’ Cinque in scudi 300, come esso et una sua suplica vi dirà, che la Signoria Vostra per amor mio la legga a Sua Eccellenzia, e che ha di molte figliole, che ciò sarà la roina dello stato suo et sua famiglia, tanto più quanto come intenderete merita conpassione, et io mi muovo per lo amore d’Iddio et d’un suo padre vechio, molto servitore di sua eccellentia; e perché so quanto la signoria vostra senpre giova a’ bisogniosi et afflitti, non la molesterò più in raccomandagniene che lo spedisca e bisogniando lo raccomandi in mio nome a Sua Eccellenzia, alla quale ricorderete le parole che hanno a ire nella fonte di porfido, che volendole ce le mandi. E perché son sempre a’ comandi di Quella farò fine. Fiorenza alli XI di giugnio MDLVII. Di Vostra Signoria servitore Giorgio Vasari Al magnifico e signor mio observandissimo Il Cavalier Guidi, segretario di Sua Eccellenzia Ilustrissima, al Poggio 
Molto Magnifico Signor mio. Le campanelle se n’è fatto dare un modello che sta bene, e perché vi va in ambidue da 30 overo 40 libbre di metallo, elle vi verrano scudi dieci l’una, cioè scudi venti di tuttadue, che tanti Maestro Zanobi Lastricati n’ha chiesto. Ora io non vo che le cominci se non date aviso. A me paion disoneste, pure si secondo il disegnio che la Signoria Vostra ha mandato di costì. Quella scriva et ordini a chi voi che si tragga danari. E perché quei vostri Signori Cavalieri non hanno per il passato pagato altrui, che li mandan da l’uno all’altro, le dico che quando l’arà a far lei e che chi si manderà costì per conto della facciata vogliono conosciere un solo. Et anche di questo credo che arò trovato chi verrà, et vorranno dua persone il meno ducati 20 il mese per uno, poi finita che sarà, la farete stimare. Così mi pare risposto et tanto gli aviso: il disegnio sarà per voi senpre in ordine et ogni cosa che io posa, che ho sempre dessiderato fagli servizio. E li bascio le mani. Di Fiorenza alli 7 di ottobre 1546 [1564]. Di Vostra Signoria Servitore Giorgio Vasari 
Illustrissimo et Eccellentissimo signor mio. Giorgio Vasari, umilissimo e fidel servitor Suo, avendo più volte in vocie raccomandatosi a Vostra Eccellenza Illustrissima, lo riconosca delle sue tante fatiche, gli ha detto di farlo; et con questa fiducia finalmente chiede un donativo di quanto piacie a Quella, aciò che avendo di nuovo a ricominciare la facciata della sala grande, possa, aiutato dalla liberalità Sua, con magior virtù operare il restante et andare e tornare di Roma con animo pronto a dar fine a sì grande opera: dicendogli, che ogni segnio che farà, piccolo che sia, lo reputerà grandissimo, conoscendo che Ella ha sempre con infiniti favori aiutatolo e mostrogli, quanto Ella tien conto della fedel servitù sua e della sua virtù, la quale ha da servire per servizio Suo, come gli ha detto, fino alla morte. E perché Ella sa, che già Giorgio suplicante è già vechio et ha bisognio di aiuto per molte cagioni, che ha di nipoti e nipote e parenti poveri, quanto sa et può se gli racomanda, pregando Nostro Signore Iddio, che La feliciti e conservi. 1    1 Vadia a Roma e torni, che Sua Eccellenza non li mancherà, et intanto dica la intenzion sua: che quando tornerà, troverà acomodato il caso suo. Data el dì 18 di febraio 1566. 
Illustrissimo e Eccellentissimo Signor e Patron mio. Messer Antonio d[e]’ Nobili mi ha facto intendere per parte di Vostra Eccellenza Illustrissima, che la casa degli Spinelli in Borgo Santa Croce, dove al presente io abito, la quale da Quella mene fecie acomodar dal fisco, acciò potessi con più comodità mia servire e all’opera del palazzo e a Quella, io volendola del tutto libera, ne facci di mia mano a Vostra Eccellenza Illustrissima un poco di memoria: che tanto fo per questa mia. Che Nostro Signor Dio felicissimamente La conservi. Di Vostra Eccellenza Illustrissima Perpetuo Servitore Giorgio Vasarii Pictor. All’auditor fiscale, che ne informi, se ci è. Lelio T[orelli] 7 jul. '60. All’informazione A dì 23 d’agosto 1560. All’informazione del Magnifico Signor Auditore fiscale, messer Alfonso Quistilli, Sua Eccellenza rescrisse a dì 28 di luglio passato: Al Vintha com. In filza 63 de suppliche n. 68. Hier Ho. Cast. Cam. S fisl. Lis in fidem de mandato. 
Molto Magnifico Messer Antonio, Signor mio. Io sarei già conparso costì, come per una mandatavi per Goro di Bisgio nostro di qui, che era su l’inballare per il ritorno. È scaduto uno accidente, che una mia sorella è in caso di morte; né ho voluto partire, fino che non termina il corso, o che passato duo giorni, doveva o esser libera o per vita o per morte. Così spero o domenica o lunedì esser da llei. Non sarò più lungo, perché non vo’ coi miei fastidii infastidilla; e gli bascio le mane. Di Arezzo alli 3 di ottobre MDLX. Di Vostra Signoria Servitore Giorgio Vasari. Al Molto Magnifico Messer Antonio de’ Nobili, Tesaurier Generale di Sua Eccellenza Illustrissima e Signor mio observandissimo. A Fiorenza. 
Maestro Giovanni carissimo. Io ho senpre inteso che avendo voi chiesto scudi sessanta delle arme e scudi sessanta [avete ricavati], ho senpre inteso che vi sieno pagati gli ornamenti; ma perché voi vi dolevi e mi dicevi, che eri mal pagato, che scudi venti più dell’una saria stato per gli epitaffi e per avervi voi messo tanto tenpo, li dissi al Signor Commissario di Pisa et al Signor Lionardo Marinozzi, che vi dessino scudi venti più dell’una, credendo che avessi auto i sessanta de’ recrescimenti. Ma perché io non ho visto scoperta l’arme vostra come quella di Stoldo, mi parrebbe, poi che è costì degli altri scultori, le si facessino vedere, e che voi fusti satisfatto e della Religione anche avessi il debito suo. E perché non vi ho che dire altro, farò fine e mi vi raccomando. Di Fiorenza alli 29 di gennaio 1563. Il Vostro Giorgio Vasari. Al Suo Caro et Onorando Maestro Giovanni di Stocho Fancelli, scultore Eccellente. A Pisa. 
Molto Magnifico Signor mio. Ho inteso che siate ito alla Sassetta, et il Signor Montalvo m’ha scartato, che certo avevo caro di venire. Orsu pazienzia! Qui col modello non è ancor conparso navicellai; come verrà, e’ sa la casa et lo porterà. Io sto bene et son sano Dio lodato. Salutate il Signor Montalvo che, come ho finito di bozzare i quadri di questo anno 1563, gli scriverrò a lungo. Il medesimo fate a Messer Francesco, Busini et a voi stesso, e come sono arivati gli marmi dell’opera de’ Magistrati, mandategli subito. Et io resto vostro. Di Fiorenza alli 4 di marzo 1563. Di Vostra Signoria il Vostro Giorgio Vasari Al Molto Magnifico Messer Giovanni Caccini, Proveditore di Sua Eccellenza Illustrissima a Pisa. Pisa. 
Molto Magnifico Signor Priore Signor mio. Io mi ero messo innordine per venire, ma è tira un vento tanto grande che, perché io sono tutto infranto e pien di scesa e cataro e infredaticcio, che io ho paura che volendo pigliar aria io non pigliassi vento; però se gli starà in cervello il tenpo, piglierò una volata per ogni modo fin costì. Il Gran Duca è ancora a Castello, voleva ire al Poggio, ma questo vento l’ha inpedito. Spettiamo il Duca di Mantova che va a Roma, et i cardinal Chiesa è stato qui con Don Serafino dal Bosco, che vanno a Roma. Avisi non ci è altro né d’armata né di cosa nessuna, se non che han preso porto, et ogniun si guarda. Io credo essermi liberato de l’ire a Roma, che m’è caro, perché io son come ho detto di sopra infranto et mi risolverò, s’io potrò, come vi arò visto, d’andar fino Arezzo a far l’Ognisanti. Ho bisognio di vedervi e di parlarvi per molte cose, massime che quelle figure che sono in la tavola del Guidaccio, che una che s’era fatta per l’Umanità e l’altra per la Divinità, hanno bisognio, volendole far come la Signoria Vostra desidera, d’aver qual cosa che si conoschino, o in mano o per il capo o altrove. Le son fatte e seggano et stan bene, ma i contrasegni ci bisognia. Vorei, avendo tenpo, che la Signoria Vostra mi mandassi qualcosa, perché questo Ognisanti, se gli ornamenti e di questa et del Buonarroti saran messi d’oro, le potranno andar su. Ve lo ricordo, io non vo dirvi altro, perché è necessario a boca e non per lettere. Ho caro che la Signoria Vostra stia bene, che, se Dio vorrà, starò anch’io. Di nuovo non ho che dirvi, se non che alli 7 di questo s’apicò fuoco alla Badia di Camaldoli in Casentino et è del vechio arso un terzo; v’ho mandato stamani maestri. Altro non mi occorre se non ch’ella stia sana. Di Fiorenza alli 18 di ottobre, che la Academia ha fatto statue, storie e bella festa. Di Vostra Signoria Servitore il cavalier Giorgio Vasarii. Al Molto Magnifico et Reverendo Signor mio obsservandissimo Il Signor Priore de’ Nocenti. A Popiano. 
Molto Magnifico Messer Lionardo. Risposi alla vostra per Giorgio, mandato vostro, e ser Giovanni suplirá a tutto quel che è seguito dello aver messo in Santa Croce il corpo del divino Michelagniolo e quello che li fu fatto con onore dagli academici; et inoltre vi manderà, che se gli son date, le copie delle lettere di Sua Eccellenza Illustrissima a noi quatro deputati sopra l’onoranza: che tutto si mette a eseguizione; et ho ottenuto ch’elle si serbino a far in San Lorenzo doppo pasqua, non per altro che perché voi ci siate, che tutti lo desideriano. E credo che sarà cosa che né papi, né gl’imperatori, né re non l’hanno auta mai. Basta, che se voi avessi mandato qua il corpo di San Piero e San Pauolo, non saresti mai tanto lodato et auto obligo da questi principi, da questi cittadini, da l’arte nostra et da tutto questo popolo. Speditevi adunque e venite presto, che siate dessiderato, e Sua Eccellenza vi vederà volentieri, tanto che vi maraviglierete, perché desidera onorar Michelagniolo. E perché possiate conosciere, quanto egli ha voglia di conpiacervi, li scrissi e mandai la lettera di messer Daniello e li dissi, che volevi fargli sepoltura in Santa Croce, e che, se fussi con buona grazia Sua, che volentieri vi serviresti de la figura di via Mozza et di que’ marmi, de’ quali ancora che Sua Eccellenza ne avessi disegniato per un Suo capriccio, come amorevole, e che vole in tutti modi satisfare alla virtù di Michelagniolo et a voi, mi ha risposto in una lettera col suggello grosso, che l’ho mostra a ser Giovanni e fatta vedere a madonna Cassandra vostra, perché sendo in quella altri particolari delle facende Sua, perché me n’ho a servire, non ve la mando, ma qui di sotto scriverò il capitolo che è insu detta, levato a parola a parola, che dice in questa forma: “La resoluzione, fatta da Lionardo Buonarroti, per onorare la memoria di Michelagniolo suo zio con la sepoltura, che voi scrivete, merita molta commendazione e Noi Ci contentiamo, che egli per questo efetto a suo piacere si serva della figura di via Mozza et de marmi. ” Inperò, messer Lionardo mio, potrete far ogni diliberazione di tutto quello che vi agrada per quello che disegniate, che messer Daniello, e chi più vi piacerà, faccia disegni e modelli per la sepoltura di Michelagniolo, che qua tutti noi saren pronti a ogni fatica e diligenza adoperarci in onor suo e benefizio vostro. È venutomi considerazione, che Michelagniolo, d’udita io, e che lo sa anche Daniello e messer Tomao Cavalieri e molti altri suoi amici, che la pietà delle cinque figure, ch’egli roppe, la faceva per la sepoltura sua; e vorrei ritrovare, come suo erede, in che modo l’aveva il Bandino. Perché se la ricercherete per servirvene per detta sepoltura, oltre che ella è disegniata per lui, evvi un vechio che egli ritrasse sé, non sendo stata poi tolta da Tiberio, procurerei di averla e me ne vorrei servire per ciò. Et io ho ordine da Sua Eccellenza, che quando bisognassi favore per cavalla di costì o vero aiuto, che io gniene scriva, che farà che otterete ogni cosa; là dove io vi conforterei a cercare per ogni via di ricuperalla, perché so che Pierantonio Bandini è tutto gentile e vi darà ogni cosa; che in questo veresti a far più cose. L’una, renderesti a Michelagniolo quel che egli aveva ordinato dassé per suo sepolcro; veresti a lassare a Sua Eccellenza Illustrissima quelle che sono in via Mozza; che ne caveresti tanto da lui, che faresti tutta la spesa del sepolcro, e metteresti in quella sepoltura una cosa a proposito: che non so che quella Vittoria che quel prigione sotto, quel che potessi denotare, che Michelagniolo non fu mai soldato che vincessi nessuno, sebene egli con la virtù vinse l’arte, superò l’invidia e certe cose che son basse a sì alto ingegnio, che tutte hanno bisognio di considerazione. E per concludere: voi avete con destrezza, prima che vi scopriate, a cercar le ragion vostre, che non avendo che mostrarvi hanno poco che dire; et in questo Sua Eccellenza Illustrissima vi aiuterà gagliardamente: e tutto sia per aviso et detto da quella fede et amor che vi porto. Circa a i cartoni, che sono nelle mani del Governatore, dovete parlare allo inbasciatore di Sua Eccellenza, che vi consigli; e volendo di qua lettere di favore, avisate et indirizzate le lettere a ser Giovanni; che io, che parto stamani per Arezzo, lasso qui a ser Pietro, mio fratello, l’ordine d’ogni cosa, che in un dì mi saran portate; et a tutto vi aiuterò, acciò possiate conoscere, quanto io sia volto a farvi servizio. Ringraziovi degli avisi datimi e vi comendo, che aviate risposto le lettere de’ principi e d’altri, e che le portiate con voi, e che proccuriate portar qualcosa a Sua Eccellenza Illustrissima, che gli sarà grata; così que’ particolari della cosa di San Piero e d’altri, perché inportano alle cose sua, scrivendole io per questa ultima opera che va fuori. Dello scrivere a Sua Eccellenza, poiché siamo vicini al vostro ritorno, spettereno a farlo in voce, che sarà meglio il raguagliarlo di tutto il seguito. Et io, che vi amo, come sapete, non dirò altro se non, che ogni dì più conoscierete l’afezion mia verso di voi e di quelle santissime ossa, alle quali son tenuto, amandomi tanto quanto fecie in vita; che so, che Dio gli ha dato riposo in paradiso, dove so che anche pregherà per me, acciò che così, come lo riverii in terra vivo, possa anche amirallo in paradiso. E con questa fo fine, raccomandandomivi. Di Fiorenza alli XVIII di marzo 1563. Di Vostra Signoria Amico et Servitore afezionatissimo Giorgio Vasari. Al Molto Magnifico Messer Lionardo Buonaroti, Amico e come fratello. A Roma. 
Io partii per Fiorenza sabato fa quindici giorni e così son venuto a Lucca per mettere su l’opera di Biagio Mei, già fatta per fino l’autunno passato; e così ho una vostra inclusa, auta per anima in una di messer Pancrazio, qual mi esorta a venire: la voglia ci è; e forse s’io torno a Fiorenza, che sarà in breve, ci sarà le forze ecc. Ma lasciamo star il venire, che è forza sia facile, atteso che quando egli è tonato un pezzo, è forza piova: così io venendo, non vo’ mi goda altro che voi. La nuda Venere o per me o prima forse sarà portata; che ha auto tante fortune, che l’esercito di Dario non n’ebbe tante. L’è viva e è ancor vergine, con tutto che per esser buona roba, ci sia stato voluto far il bordello; tamen la madre l’ha auta in custodia di sorte, che è libera dal puttanesimo per mia mani. Quando sarà con voi, bisognerà, ci aviate cura, che per esser di morbida maniera, non vi fussi levata su. Ma torniamo ai sonetti e alle lettere, che vedrò alla giunta mia in Fiorenza far che siate servito; che non manco lo desidero, che io mi facci il far piacere a me stesso. E in questo mezzo alli amici mi terrete raccomandato. Di Lucca alli XXI di luglio MDXLIIII. 
Son pure assai giorni, che non vi ho dato fastidio con lettere né con commettervi cose, che noino le facende vostre. Ma se stato son troppo, ve ne appicco una, che vi parrà forse, che la prosunzione superi la gentilezza, che doverria avere nel fastidio ch’io vi dò. Ma se pure nelle mie necessità l’uso, non date la colpa se non al vostro avermivi offerto, che altrettanto farei per la Signoria Vostra. Scadendo di qua cosa che io potessi essere buono, non mancherei far conoscere al mio messer Francesco, quanto di core vi ami, e quanta affezione io vi porti. Scademi, che la Signoria Vostra si disagi andare a San Gian e Polo e a maestro Sisto, priore di detto loco, presentare le lettere, ch’io mando con la mia e porterete il cannone: ché drento vi è una carta con tre figure disegnate, le quali si debbono mostrare a quelli di Giunta, per fare qua in Santa Maria Novella una opera, simile al disegno che io vi mando. Né per questo mi curo, che il disegno esca dalle man vostre senza sicurtà, che ritorni a voi per poterlo, risoluto che hanno ch’io facci sì o no l’opera, e con risposta rimandarmelo, che vi prometto o questo o altro di meglio per fatica vostra donare al fine dello essermene servito. Intanto a messer Pietro, al Sansovino e a messer Tiziano parendovi mostrarlo, ve ne arò obligo, e a chi pare alla Signoria Vostra. Intanto la Signoria Vostra pensi che i quadri s’incasseranno di quest’altra settimana per mandarveli; dico della Leda e Venere, già profertavi. E io all’ultimo d’agosto partirò per costì e di già sarei, se la signora duchessa non mi avessi aggravato d’un quadro, che tuttavia finisco per lei. Non mi scade altro dirvi, salvo che alla Signoria Vostra sempre son dedicato, riserbando pagare gli oblighi che ho con la Signoria Vostra alla venuta mia. Di Fiorenza alli XX di luglio MDXXXXI. Raccomandatemi a messer Pietro, al Sansovino e a Tiziano e a voi stesso. 
Io ho ordinato a certi amici mia, che mi faccino alcuni sonetti per far l’uffizio, mi chiedesti: che se n’è ammalati dua de’ meglio, del che non so come vi servire; pure vedrò fare sforzo, che aviate qualcosa. Io non son tornato da Lucca prima che iersera e ho lassato morto messer Biagio Mei, autore dell’opera che io ho fatto in Lucca e son disperato per la perdita di più cose, che vi saranno un dì conte nel mio visitarvi. Se io non arò i sonetti, vi manderò due mie lettere quest’altro sabato: intanto si rinfrescherà e potrete meglio usarle. Io sto, come io posso, non come io doverrei; e questo nasce dal mio esser troppo alle altrui voglie. Ma se ‘l diavolo mi spigne un tratto in costà, che potria esser di corto, ‘agroncando’ le cose turchesche nel reame, sarò forzato non ne cavar piede. Intanto io resto vostro, con tutto che messer Ottaviano voglia la baia nel mio ritorno a Roma, come se io avessi da lei recevuto un papato. È finita; basta andare in là. Di voi so che n’è ‘massa bon’; e io gramo sto qui a spettar, che piova. Intanto io resto a’ comandi vostri. Spettavo la vostra tela, che de’ venire con certe robe da Roma, che ho bisogno di finire alcune cose; e le faro alla venuta: che sono iscioperato per aspettar, che si facci di legname una tavola, che va a Pisa, che forse potrei cominciare e forse finire, innanzi partissi di qui. Di grazia raccommandatemi alli amici; così io. Ricordatevi, ch’io son vostro. Di Fiorenza alli VIIII di agosto MDXLIIII. 
Molto Magnifico Messer Lionardo. Con tanto mio dispiacere ho sentito la nuova della morte del mio Messer Michelagniolo, certo a me in amor padre quanto a voi in sanguinità zio; e più m’è dolto, che non l’aviate trovato vivo. Son chiaro, che così come il grande Iddio l’aveva concesso a questo secolo per un miracolo, sì nelle rare virtù sua e sì nella santità de’ costumi, ch’egli l’arà ricolto a’ piè sua, aciò che così come egli ha ornato con le mani il mondo, orni con l’anima sua il paradiso. E perché qua son venuti alcuni particulari del suo testamento, ancora che io creda che chi scrive dica il vero, fino che non sento da voi cosa nessuna, non mi rallegrerò né atristerò di cosa che abbi udita. Vi dico bene, che doppo la partita vostra ho mandato a casa vostra a Madonna Cassandra vostra d’offerirgli ogni poter mio; e lei, che è cortesissima et amorevole degli amici vostri e di Michelagniolo, mi mandò a casa la lettera della morte di Michelagniolo e gli onori fattogli costì, e che era in deposito in Santo Apostolo per condursi a Fiorenza; cosa che in tanta perdita e mestizia in questa città ha rallegrata e confortato le menti di chi ama le virtù: che poiché non s’è potuto goder vivo, egli abbi morto a ornare con la memoria di lui la patria e tener viva per fama la casa sua nobilissima et oggi illustre per le rare virtù di lui. Dicovi bene, che il nostro Illustrissimo Principe ha caro, che venga il corpo o per dir meglio l’ossa, perché avisano da Sua Eccellenza Illustrissima, che ne scrive di Pisa, che non mancherà fargli la stanza in Santa Maria del Fiore; né mi parria fuor di proposito, Messer Lionardo mio, sello indugio del ritorno vostro sarà lunghetto, che la Signoria Vostra scrivessi una lettera a Sua Eccellenza Illustrissima, dolendovi della perdita che ha fatto la città e Sua Eccellenza Illustrissima in questa morte, e che non avendo lassato né disegni, né cartoni, né modegli, come ho visto che scrivete, vi dogliate, perché avevi disegniato fargniene parte. Ma poi che se n’è ito, e non avendo lassato se non voi, che in fede et in servitù sarete il medesimo che vostro zio, e che poi di qua non è se non le cose di via Mozza, che quelle saranno, se gli piaceranno, sue, pregandolo, che e’ non manchi aver la medesima protezione a voi vivo, che aveva a Michelagniolo inanzi che fussi passato a l’altra vita; e con poche parole vorrei visitallo, che so io che vi gioverà assai. E se me la manderete, io l’aconpagnerò con una mia e farò per lei quel ch’ella sa che ho fatto senpre; che per l’amore, che era partito in dua, cioè in voi e’n Michelagniolo, oggi si rindoppia e crescie tutto in voi. Restami a dirli, che qui l’academia nostra del Disegnio ha ordinato per doppo Pasqua fargli in San Lorenzo esequie onoratissime, con ponpa di statue et ornamenti a proposito; et hanno ordinato una orazione al Varchi per ordine di Sua Eccellenza, Capo della Accademia. Hanno fatto 4 sopra tal cose con autorità di comandare a tutta l’arte, sì per le fatiche come per la spesa: che uno è Benvenuto, l’altro è l’Amannato, scultori; et gli altri 2 sono picttori, che è Bronzino et il Vostro Giorgio Vasari; che ogniuno si sforzerà a fare onore a voi; e Michelagniolo non ha più bisogno, che tutti gli ha portati seco. Arò ben caro saper da lei qualcosa e che mi poniate in nota, per via di ricordi, qualche particulare dal 1550 in qua sopra le cose sua, sì della fabrica di San Pietro come dell’altre sue actioni; aciò, poiché fra 3 mesi di nuovo io rimando ristampare le Vite mie de’ picttori e scultori, io possa ornare il fine della vita sua. E fate, che i sonetti, canzone e cose conposte da lui voi non manchiate porvele, così se si trova lettere di principi e di uomini grandi, per meglio onorarvene. Tutto per aviso. E se mi sarà concesso grazia da voi, che con qualche segnio di suo io possa, oltra averlo nel core, ricordarmi quel poco della memoria sua e della amorevolezza vostra, mi sarà più caro che una città. E perché non voglio esser più lungo, farò con questa fine, dicendoli, che io son tanto suo quanto ella stessa vorrà; e pur che mi comandi. Di Fiorenza alli 4 di marzo 1563. Di Vostra Signoria afezionatissimo amico e servitore Giorgio Vasari. Al Molto Magnifico Messer Lionardo Buonarroti, come fratello amant. Mo. A Roma. A Santo Apostolo. 
Molto magnifico Signor Prior mio. Come gli scrissi per l’ultima mia che io ero risoluto vedervi, ma uno indovinello che m’ha senpre percosso il capo è stato cagione che poi che io risolvei col Gran Duca di volere seguitar la cupola e non pensar più a Roma, poi che non scrivevon più niente, son ito con tormi ogni comodità di piacere, seguitando de’ cartoni e disegni e studii per la cupola, facendo alle veglie et a tenpi rubati, di maniera che la tavola di Michelagniolo è finita, così quella de Guidacci et alcune altre brighe che m’inpaniavono e la casa e’l cervello con dire che, si pure avessi a ire a Roma, non aver altri carichi alle spalle. E l’ho indovinata, perché giovedì venne una lettera del cardinale Buonconpagnio che mi comanda che l’openione del papa è di finire la sala de Re con mio ordine, e che io mi prepari quanto prima essere a Roma; che così ha comandato che mi si scriva. Fui la sera medesima dal Principe e gli dissi che l’animo mio saria stato non andare et atender qui; mi rispose che era figliolo di famiglia, che io la trattassi col Gran Duca. Sua Altezza è al Poggio, e domattina vi cavalco, per vedere d’intendere la volontà sua. Signor Priore, il mal mi preme e mi spaventa il peggio là: a finir le 2 storie vole 4 mesi; ha da esser rifatto del vechio et ho quel putto là che avevo ordinato già che tornassi, perché s’è auto le lettere di canbio de cavalierato, et quella entrata la consumerà lui, et da un canto vovi aviar lui, e con tanto andar qua e là non vorei cercar la morte, che si patiscie, et io lo so: però vedrò quel che mi dica Sua Altezza et quel che mi risponderà lei, perché bisognia che lunedì mattina per la posta di Genova io risponda al cardinale Buonconpagnio. Però mi sarà caro la openione vostra, et intanto ci rivedremo, perché starò qui fino a Ognisanti, che poi o io andrò Arezzo per irmene a Roma, o vero io mi fermerò per non andarvi più; però il vostro consiglio mi sarà caro. Qui son fatti cartoni, et inporta e qua e là: però bisognia consiglio. Da l’altra parte io ho cercato una villa et arei volentieri inpiegatovi scudi 2000, che più non voglio, perché quegli che sono acomodati non vo che si tochino, et non s’è trovato cosa buona. Il luogo de’ Neri in Arcetri non ha d’entrata se non scudi 30, et ne vogliono scudi 2600, che con la gabella se ne va in 2800, e mi saria per la comodità piaciuto, ma fanno cara, et se ho a star qui, so’ forzato volendo vivere fugir questa aria il verno in alto. Arei anche da ragionare e risolver molte cose, che mi guardo che nessuno le sappia, perché non ho trovato nessuno che mi tenga il fermo più che la Signoria Vostra, alla quale desidero vita lungha et ch’ella stia bene; che così sto io bene afatto; così Sua Alteza, che domattina lo vedrò. Messer Cosimo Bartoli tornò et è ito a miglior vita, poi ch’el Gran Duca gli avea dato sulla propositura di Prato scudi 200 l’anno, che non gli ha goduti; però bisognia considerare che qui si va via. Et con questo fo fine. Di Fiorenza alli 5 di ottobre 1572. Di Vostra Signoria Reverendissima Servitore il vostro cavalier Giorgio Vasarii. Al Reverendissimo Monsignor e Signor mio il Signor Spedalingo de’ Nocenti. A Poppiano in Valdelsa. 
 Molta magnifico Messer Giovanni. In risposta della vostra mi occorre dirvi che non avendo consegniato alla avuta di questa mia le robbe ch'io vi lasciai, vi dico che lasciate stare tutte quelle cose da mangiare e consegniate il lino et il cotone e quel tanto che alla partita mia vi lasciai in nota. Et se voi non trovate navicellaio, consegniatele a’ vetturali, atteso che li ha l'uno o 1'altro, s’ha da pagare il porto, e di grazia non mancate farlo et quanto prima, che mi sarà gratissimo. Al ritorno di Sua Eccellenza Illustrissima non vi si scordi raccomandare la supplica del mio Gianni che macina al Signor Montalvo con eficacia, che mi sarà favore e ve ne terrò obligo. Mi maraviglio che a questa ora il modello della guardarobba non sia comparso. Insomma questi navicellai ci servano malissimo. Quando sarà comparso, salvatelo appresso di voi con esseguirnerne il mio volere al ritorno del Signor Duca, con avisarmi la ricevuta di detto modello. Non sarò più lungo, salvo che sono vostrissimo, et mi vi raccormando. Di Fiorenza el dì 5 di febbraio 1563. Ancora mi occorre dirvi che, essendo il modello comparso e volendo andare il frate per espedirsi a Pietrasanta, dategne, acciò possa negoziare a suo commodo. Sarà in questa una al Signor Conte Pietra, la quale vi degnerete dare a Giovanni di Stocco, perché è per suo conto. La Signoria non si maravigli se non ho scritto io, perché stasera mi duol la testa e mi perdoni. Raccomandatemi al Busino. Servitore Giorgio Vasari Al molto magnifico et come fratello osservandissimo Messer Giovanni Caccini, Proveditore in Pisa. 
Molto Magnifico e Reverendo Signor mio. Giunsi salvo e sano e a ora, che andai subito in palazzo, dove non è conparso altre nuove di Sua Eccellenza se non che era partito per la volta di Bracciano; e secondo il giudizio del Principe nostro doverrà stasera sapersi se lui ha da partir per la volta di Siena o vero per la volta di Chiusi. Che è openione, che Sua Eccellenza ci vadia e a Cetona e così torni a Lucigniano per vedere il sito della rotta di Scannagalli e Lucigniano, Montechiello e ritorni a Monte Alcino e di costì in Siena. Qui non è conparso ancor nessuno, né altri avisi stamani se ne spetta. Intanto godete, che io ho goduto, e mi pare essere stato da voi in sognio. Io atenderò alla scala e a’ rimessi, in mentre Sua Eccellenza sarà di ritorno, e voi intanto godete. La Cosina vi ringrazia del presente della lepre, ma più d’avermi rimandato; e vi saluta, dicendo, ch’è tenuta a pregar Dio per voi. Salutate ser Antonio e lasciategli star gli orechi e ricordatevi di Pier Valiero Gramo, che vi vol pur qualche tozzo di ben. E per finirla 20, s’amazzolo con un coltello. Di Fiorenza alli 2 di gennaio 1560. Di Vostra Signoria Servitore Giorgio Vasari. Al Molto Magnifico e Reverendo Signor mio, Don Vincenzio Borghini, spedalingho d’Nocenti. A Popiano. 
Illustrissimo e Eccellentissimo Signor mio. Sono stato con Iacopo Romano sopra le agate e medaglie per intender da lui l’ultimo pregio che stamani l’ha portato; e si risolve senza altra chiesta, che le medaglie, che sono in tutto numero cinquanta, che il meno ne vole scudi ottanta. Le agate son tre scatole, che l’ho riviste, che sono fra picole e grandi trecento cinquanta pezzi, che non ne vorrebbe meno di scudi mille dugento. Non gli ho detto altro se non che mi par pregio ingordo: che ne ha risposto, che vagliono molto più. Vostra Eccellenza Illustrissima mi facci intendere quel che debbo fare, che tutto eseguiro con diligenzia. Noi atendiano dreto agli scarpellini per i Magistrati, dove troviano qualche dificultà; pur seguo con acuratezza per venire all’intento nostro e far con risparammio di tenpo e di spesa. E atenderò a far fondare intanto dal cantone de’ Gondi quel che mancassi per ismaltire quella ghiaia. Vostra Eccellenza Illustrissima m’è sparita da gli ochi, che nel continuo pensare alle cose di Quella mi sono scordato dirli duo parole di me: che Vostra Eccellenza Illustrissima mi abbi in mente di aconciar i fatti miei, di maniera che io non gli abbi mai a esser molesto per il povero bisognio mio; che so che Quella lo farà meglio di me, che lo vede e lo conoscie, acciò il riposo, che ho eletto per la mia vita sotto l’onbra Sua, mi dia animo e forza a seguitar di servilla, e ch’el mondo abbia a veder le maraviglie, che lasceremo in tante inprese onorate; e anche che si conosca quanto Ella ama il servir mio come di tutti gli altri virtuosi, acciò Dio Grandissimo La acresca in infinito. Di Fiorenza alli 28 di luglio nel 60 1 .  Di Vostra Eccellenzia Illustrissima L’umilissimo Servitor Vostro Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor e Patrono mio unico. Al Poggio. In man’ propria 2 . 
 
 
 1 Le medaglie paghinsi quel vuole ancorché son medagliuccie, pur, perché importon poco, piglinsi. Le agate faccinsi veder a Bernardo Baldini e veggasi l’ultimo quello vorria e facciane li pregi, sorte per sorte, che forse a questo modo potriamo esser daccordo di qualche una; e come torniamo al Poggio, portaci le medaglie e del resto l’ultima resoluzion con le sorte fatte. Ci penseremo e risolveremo, di modo che le cose staran bene.
 
 2 A Giorgio Vasari. 
 
Ricordo di Giorgio Vasari al Reverendo Padre Don Vincenzio Borghini, da farsi in Arezzo.  Questo sopra tutti gli altri: che con ogni diligenzia usiate ogni arte in far che coloro restino satisfatti, senza far altro e che la storni indreto, perché è più sicura che il farlo, per i discorsi factici sopra. E quando questo non serva e si abbi pur a fare, dite prima la messa dello Spirito Santo e raccomandatemi a Iddio e poi la negoziate con queste condizioni, che paia che in tutto e per tutto elle venghino da voi e non da me, perché mostro non ci voler pensare, come certo non vi penso; ma voi avendo l’autorità dallo amico, si debbe per lui far così. Della dota, in quanto all’utile potrete allegare questo: non mi aver tirato, né in Fiorenza duomila cinquecento fiorini, come voi stesso potete sapere, ma per fare il debito, avendo dato a l’altra, che ebbe il capitan Ballotta, fiorini mille, ché mi pare avere inteso, che 800 fiorini gli diede il padre e dugento per conto d’un altro marito, ch’ell ‘ebbe; che lui ha detto, che non gli vol dar manco che a l‘altra: inperò per il grado e per l’altre cose merito d’esser vantaggiato, benché a questo io la rimetta in voi. Voi, come mezzano, avete a cercar l’utile, mostrando senpre come che io non lo fo per conto della dota, perché l’è una miseria, che gli va in tre anni circa intorno, come saperrete allegare. Che le donora sieno recipiente al grado e alla dota, che queste non vanno in conto di essa dota, come si costuma Arezzo, e non come a Fiorenza. Che il padre sia obligato per le cagioni ragionate tenerla dua anni in casa a tutte suo spese, menandola o non menandola; ché forse potria nasciere occasione per le cose di Spagnia, come s’è ragionato, e ancor no. Che io sia obligato per questo tenpo, che egli la tiene in casa, farli tre veste, dua di drappo e l’altra di panno, e farli catene e anella per potere andar fuora. E che per queste spese debbi aver dal detto padre al presente tutta questa sonma di danari in conto della dota e del restante non abbi aver altro, finché non la meni a casa, e così le donora, com’è usanza; ma mi sia prima consegniato il restante della dota. Et ci metterete tutte quelle obligazioni che stien forti, che non ci abbia a nascier dispute o discordie, come suole avenire spesso. E di questo vi prego; ma il primo capitolo vi stia a mente. Il vostro Giorgio Vasari  La difficultà delli fiorini 200, ch’è fra 4 mesi, non gli sia noia rispetto alla vendita del grano. La difficultà delli 2 anni in casa, meni o non meni, ch’è per l’educazione; che non gli paia essere madonna il primo dì, per non sviar l’arte e il nome e poter in questo tempo accommodar e’ fatti suoi. Quanto sia contraria la conpagnia in elle scienzie. Quanto la quiete giovi, e le noie e passioni de’ governi nuochino. Quanto inporti all’utile e all’onore il star fuor di casa e attendere all'arte. Di quanta inportanza sia lo stare in corte di Roma senza aver moglie per i benefizii e ufizii, che vacano. Quel che inporti avere a pensar di stare Arezzo, dove non è né chi possa far fare, e quanto si dimentichi per non v’esser concorrenzie. Quanto mi abbia a nuocere il sapersi, ch’io tolghi donna, e per chi ha a far far opere di fuori; e quanta noia si rechi lo aversela a traginar dreto e di fastidio e di spesa. Quel che s’è potuto avere di dote in Fiorenza e a Roma; dove si poteva starvi comodo con essa, alla diferenza che sarà, sendo discosto, aver andare a trovarla. Il pericolo, che si porta, avendola, divenendone o geloso o riscontrando malamente, avere a fermarsi a casa per amore suo, dove consiste la rovina del tutto. Che pensino, e si facci intender loro, che bisognia che stia del continuo fuora, fino che si può durar fatica. E che non pensino, che, subito che l’è venuta a casa, io l’abbi a covare. E molte altre cose, che vi soverete da divertire, come l’esser fantastico, o chi non è, diventare per quella, e quelle che saprete dir voi. 
 Magnifico Messer Giovanni. Non scrissi a Vostra Signoria lo spaccio passato, perché non era ancora seguito il caso molto compasionevole e sfortunato di Messer Matteo vostro. E perché intesi the Messer Lorenzo Borghini l'aveva di già scritto, non volsi aggiungnere dispiacere a dispiacere. Ma da che ora le cose per grazia di Dio del male vanno assai meglio, gli scrivo confortandola al darsi pace, perché queste, oltre al esser cose ordinarie, il mondo, che ci tribola del continuo, né vuole che mai quiete abbiamo, ci dà di questi simili contenti. Io l'ho visitato, né manco di continuo lui si quieta. Qui si dice per ogni uomo, pensando che’l sia stato colto in scambio, sapendo la natura e bontà di vostro fratello, né si manca per ogni uomo che vi ama operare di rinvenire tal cosa, e penserò si abbia a l’ultimo a ritrovare. In tanto, Messer Giovanni mio, andatevi quietando come so fate. E noi che siamo qui per voi, procuriamo continuo le cose vostre, né scade che vi moviate di costà; sarebbe maggior dispiacere e nostro e del Duca particularmente, che gl'è dispiaciuto fino a l’anima. Dite pure di costà, se’l vi scade niente o se vogliate si faccia cosa nessuna, perché per lei spenderò sempre il sangue, non che le parole et gl'amici. Il Priore delli Inocenti vi saluta et ne porta insiemi con noi tutti il medesimo dispiacere. Attendete a star sano, salutate Messer Francesco Busini, et con questo fine mi vi raccomando. Di Fiorenza el dì 14 d’ottobre 1564. Di Vostra Signoria Servitore Giorgio Vasari Al Magnifico et come fratello osservandissimo Giovanni Caccini. Pisa. 
 Molto Magnifico Messer Giovanni. M’è stata cara e gratissima la vostra lettera e sarà questa breve risposta. M’è stato caro sapere che Batista scultore sia stato spedito per i marmi e mischi per conto della sepoltura di Michelagniolo, che tutto ho anche saputo dallui, et vi ringrazio. La testa che vi si mandò, datela a Alessandro Forzori d'Arezzo, che va nella facciata de’ Cavalieri, come s’è scritto a Messer Lionardo Marinozzi Cameriere di Sua Eccellenza Illustrissima, e gli direte che vegga d’intendere da altri gli autori delle Religioni, che qua questi Litterati non le hanno et io non ho fatto per i tenpi passati diligenzia d’avergli, et raccomandatemi allui. Il principe illustrissimo nostro conparse sano et di buona voglia et atende a negoziare facende con mio alla sala, che credo che sarà ... finché vivo, se io ho da finir le facciate. Tutto è da lodare Iddio et atendere a servire il Duca, et spettar che una volta siate di ritorno per goderla. Intanto godetevi Messer Iacopo Dami et raccomandatemi assai a Sua Signoria et al mio Busino. Il Signor Camillo Sanseverino non l’ho anche visto, se verrà, senpre a ogni minimo suo cenno sarò parato servir gli amici vostri. Altro non mi ocorre salvo che resto, senpre a’ sua comandi. Di Fiorenza alli 13 di gennaio 1564. Di Vostra Signoria Servitore Giorgio Vasari Al Molto Magnifico Messer Giovanni Caccini, Proveditor di Sua Eccellenza Illustrissima a Pisa. Pisa. 
Molto Magnifico e Reverendo Signor mio. Apunto io spedivo Maso Zaballi carradore e volevo scrivere duo versi a Sua Eccellenza et alla Signoria Vostra: ecco, una sua, che mi risponde et alla lettera che scrissi a Sua Eccellenza Illustrissima et allei, che non spettavo altrimenti risposta né dall’uno né dall’altro; che come ben dice nella sua, non iscadeva. A me è stata grata, perché io son chiaro, che nella servitù mia con Sua Eccellenzia cerco senpre non gli dar dispiaceri et aver ben cura della gloria Sua, forse più che dell’anima mia; e del continuo, mentre arò vita, et che io lo servirò, farò il medesimo. Vi ringrazio bene della amorevoleza che usate, che a me non è nuova, perché conosco la fede, l’integrità e l’eccellenzia della virtù sua e la pazienzia che ell’ha contro a’ maligni; ma perché la proprietà della natura delle corti è senpre oprimere i buoni e di esaltar gl’adulatori e i maligni, che senpre furono padroni delle volontà d’altrui, bisognia ridersene et andare innanzi, perché la virtù de’ buoni s’ella non ha il luogo suo in terra l’ha poi lassù da Dio in cielo. Or questo basti, che troppo siate savio e siate conosciuto. Maso Zaballi viene per andare a Pietra Santa et a Seravezza per vedere dalle cave fino alla marina lo aviamento che s’ha a fare per condur le pietre. Che li farete una lettera a Matteo Inghirami, che vadia seco e gli mostri il tutto, e la vegga, se ci è comodità di buoi, di canapi et di quel che arà bisognio. Poi visto che arà, converrà col Duca, o con chi ordinerà, e si risolverà pigliare tale aviamento sopra di sé; et allora ci manderà il fratello o, se bisognierà, altri, di maniera che resterà d’acordo con Sua Eccellenzia: tanto che si acomodi tal cosa. E mi sare’ piacere, che lo spediate subito, perché gli ha il carico tirare le pietre de’ Magistrati, acciò nullo indugio dello ordinar costagiù non disordinassi qui l’opera nostra; e scrivo duo parole a Sua Eccellenza Illustrissima per ciò. Il Reverendo Signor Spedalingo de’ Nocenti fu ieri a trovarmi; e secondo che ho ritratto, debbano messer Pier Vettori e messer Giambatista Marcellino aver sopra l’invenzione delle storie della sala grande, che io fo in questo palco. E perché ha visto, che ho cominciato un disegnio per fare il cartone dell’ultima storia, che la Signoria Vostra per ordine del Duca mi risolvé, mi dette una lettera che io vela mandassi, col pregarmi, che io non tirassi innanzi il disegnio et il cartone senza lo aviso e risposta, che la Signoria Vostra gli darà, perché non mi pare che sia interamente satisfatto di questo ultimo, per aver discorsovi con que’ begli ingegni e finalmente risolutosi a far questa lettera, che la Signoria Vostra con destreza, per via di ragionamento, senta l’animo del Duca. A me non inporta, ora che non ho fatto il cartone; ma se fussi fatto, non mi metterei già a nuova fatica, perché son infastidito in 39 storie, tutte piene di figure che, vi giuro, che non si può far fare attitudine varie a nessuna figura, perché è messo in questo tutto quel che può far un uomo; e quanto prima verrà, tanto prima vi metterò mano, perché non manca altro cartone che questo, come ella sa. E resto a suoi comandi. Di Fiorenza alli XXVII di novenbre 1564. Di Vostra Eccellenza Illustrissima obligatissimo Servitore il vostro Giorgio Vasari. Al Molto Magnifico e Reverendo Signor mio, il Signor Abate Iusti, segretario di Sua Eccellenza Illustrissima. A Pisa. 
Reverendo Signor Priore. Io vi mando per questa mia tutte le invenzioni, che Sua Eccellenzia mi ha dato per le medaglie, che le considererete e troverete sopra ciò quelle invenzioni più a proposito alle cose antiche, e che abbino del buono. In quanto alle figure poi Sua Eccellenzia mi ha detto che io gli scriva, che a tutte faciate un motto di lettere che sia, per dichiarazione di quelle, breve, arguto, e che sia elegante. Che di questo sa chiaro che lo servite bene; et a me pare, che Sua Eccellenza Illustrissima abbia mostro di maniera l’animo Suo, che potrete far con queste invenzioni che storie voi volete: lui confida nell’opera vostra assai. Intanto la Signoria Vostra formerà a suo modo qualcosa e le manderà, perché si disegni. Et io in questo mezzo atenderò a far seguitare le volte e le facciate del cortile, alle quali ho dato principio; e risolvetevi, che le cose che avian prese a fare ci porterano de’ dispiaceri, perché i cervegli che aviano a maneggiare son cattivi, invidiosi et hanno chi cerca darci brighe. Basta avervi acennato questo. E già Lorenzo del Berna ha rifiutato l’arco del canto alla Paglia, né vol far altro che a’ Ricasoli et al Prato. Questo basti, che molte altre cose hanno corispondenzia, che non scade dirle. Pure io non resterò che tutto si acomodi, perch’el Caccino in questo, per non esser pratico, vanno le cose tarde, o bisognia muti verso; perché se si va facendo così, non sarà a ordine cosa nessuna. Stamani sono stato tutta mattina a cavalio per ordir tutte queste cose; ed è necessario star desti, perché ci sarà cavato il sonno. Da un canto ho caro, che stiate costì per salute vostra e dell’opera, aciò possiate studiare e riposarvi; ma il non esser voi qui, che non ho con chi conferire certe cose che inportano, dà anche noia. Se stasera arò acomodato l’arco della Paglia, domattina vi scrivero e manderò aposta il disegnio con gli altri e quanto si sarà fatto. Intanto voi mandate tutte le storie de Tornaquinci e del sale et le figure 4 da farsi nel cortile di rilievo e pensate al resto di quelle che vano ne pilastri atorno; et io resto intanto al comando vostro. Di Fiorenza alli 13 di giugnio 1565. Di Vostra Signoria Servitore Giorgio Vasari. Al Molto Magnifico Et Reverendo Signor mio, il Signor Spedalingho de' Nocenti. A Popiano. 
Magnifico Messer Lionardo signor mio. Giovanni da Castello scultore, che fa nell’opera Vostra delle Vostre statue per la sepoltura della Buona memoria di Michelagnolo vostro zio, dessidererebbe che la Signoria Vostra gli acomodassi di parechi scudi per potere seguitare la statua, che tutto s’è fatto noto al Signor Priore degli Innocenti che se ne contenta. Però la Signoria Vostra potrà acomodallo, acciò che egli lavori con più volontà, e resto al suo comando. Di casa alli 15 di ottobre 1568. Di Vostra Signoria Signore Giorgio Vasari. Al Molto Magnifico Messer Lionardo Buonarroti, Signor mio. 
Illustrissimi Signori miei observandissimi. Ho auto occasione con l’Altezza del Gran Duca dì dirli ch’el canpanile si dà fine secondo il disegnio mandato a quelle et ho ottenuto per loro otto colonne di marmo scanalate di quelle che sono intorno al coro di Santa Maria del Fiore, che Sua Altezza fa rifar di mischio; però fate che maestro Giovanni di Stoco mandi le misure di quanta altezza ci vanno, che io non lo posso sapere, perché non mi rimase copia del disegnio del canpanile, acciò possa a suo tenpo, se saran buone, mandalle. Essi fatto pagare a maestro Nisgii gli scudi 50 per conto dell’ornamento e sieda che e’ fa, e già ho disegniati gli ornamenti delle 2 tavole, che domani gli mosterrò al Gran Duca, e si allogheranno a Nisgii, ma come scrissi desidererei che se ne avisassi il cavalier Gori, che fussi meco a tal cosa per riputazione della Religione, se non per altro. Et non avendo che dire altro, se non di nuovo oferirmi e che sono al servizio di quelle, che Nostro Signore Dio felicemente conservi. Di Fiorenza alli 7 di gennaio 1569. Di Vostra Signoria illustrissime Servitore Giorgio Vasari. All’Illustrissimi XII Signori Cavalieri del Consiglio della sacra Religione di Santo Stefano, miei observandissimi. Pisa. 
Illustrissimo et Eccellentissimo Signor mio. Sono arivato in questo punto a Ferrara, sì straco dal passar l’aqua di Chioggia et il resto de’ fiumi, che non m è bastato l’animo di venir più innanzi. Basta, che con la grazia d’Iddio so’ sano e di buona voglia; e ci sarà che ragionare un pezzo di tutte le cose notabili di vista. E spero questo resto del viaggio farlo con più comodità, perché gli è caldo e polvere, e spetto al solito l’aqua, passato Pianoro. Sabato sera credo essere se non in Fiorenza, in villa almeno; et ho fatto questo aviso, perché so che Quella starà un pezzo senza nuove di me, e per dirli che desidero rivederla e goderse, oltra al servilla al solito. Et senza fine meli raccomando. Di Ferrara alli 27 di maggio 1566. Di Vostra Signoria Illustrissima obligatissimo Servitore Giorgio Vasari. Allo Illustrissimo Et Eccellentissimo Signor, il Signor Duca di Fiorenza et Siena, Signor mio. A Fiorenza. 
Signor mio. Lodovico, che vi fe' le teste, stimola messer Bartolommeo e me, che vuole che io e l’Ammannato vi facciamo uscire a farli una limosina delle sue fatiche. E perché ci par, come a voi, che la meriti, sarete cagione, facendola, che noi saren liberi da questa febbre continua che fa intorno; e la Signoria Vostra resterà libera, se vi paressi aver carico, con obligarlo a far sempre per quella cose di fuoco. Io, in quanto a me, ve ne prego, e l’Ammannato il medesimo; e così vi ci raccomandiamo sempre. E perché spero a bocca, non troppo lungi da questa, dirvi altre parole più dolci, farò fine con baciar le mani a Vostra Signoria e al mio Ramondo con messer Gio. Batista Strozzi e al resto, che mi amano. Di Roma alli VI di giugno MDLI. 
Illustrissimo e Eccellentissimo Signor mio. Io non ho scritto, né dato raguaglio prima delle fabriche di Vostra Eccellenza Illustrissima, fino che in otto giorni non li ho visitate tutte e veduto in che essere elle si trovano, per poter meglio raguagliarla de’ bisogni loro. E in prima: La fabrica de’ Magistrati si va seguitando e si ragunorno la settimana passata, perché dubitano per non riscuotere fuori gli assegniamenti che ci sono, ella non vadia adagio, e perché il proveditor della Grascia, che con ordine di Vostra Eccellenza ha tenuto un ministro fuori arriscuotere e ha cresciuto la sua entrata più di scudi mille l’anno, era di continuo danari. Credo, che se gli altri non fanno il medesimo, che s’anderà stentando e in vero, se tutti respondessero, che potrebbano, se si facessi, come fa lui, non è dubbio, che andrenmo forte innanzi. Il magistrato ne scriverrà a Vostra Eccellenza e in vero già dua anni s’è fatto e de’ ferramenti e de’ legniami tal provisione, che questi scarpellini, che solleciton forte l’ultima allogazione del fregio, che va sopra il cornicione per le spalle delle volte, che io non istò in dubbio, che questo anno le voltereno gran parte. Piacemi, che messer Bartolomeo e gli altri van caldi né fan altro che sollecitare. Che aconpagniato con la volontà mia, credo che Vostra Eccellenza Illustrissima conoscerà di mano in mano e l’aquisto dell’opera e la fine e la sua perfectione. Lavoriamo inntorno a San Piero Scheraggio per fargli la facciata e tirar quella parte che li tocherà fino al tetto; che n’è fatto gran parte delle pietre, e ‘l resto s’andranno giornalmente seguitando. El cornicione anch’egli camina, ma questi scarpellini non lo lavorano interamente, come io vorrei, e come e’ sono obligati; e ancora che io gridi, ci è chi chiude l’ochio: se Vostra Eccellenza Illustrissima scrive per altro a messer Bartolomeo Gondi, gniene dia un motto, acciò che dic’al Puccino, che n’ha a tener conto come me. Non la passi così, perché inporta troppo. Le cose di palazzo andrebbano più verso il fine, se i muratori e gli scarpellini, con i quali s’è fatto i cottimi delle mura e delle pietre, che hanno promesso darle finite fra il tenpo assegniato loro, con condizione di dar loro ogni sabato scudi 10 per ciascuno, che da molto tenpo in qua non gli hanno auti. Son per andar tardi e hanno ragione: non si osservando loro i patti, non possono che non hanno il modo far l’opera; tanto più, che tutti restono avere senpre di quel che fanno grossamente. E perché a questo non ho a pensare se non a ricordallo, che l’ho fatto del continuo, e veggo, che se n’é quel medesimo. È necessario, che Vostra Eccellenza ci provegga: perché le stanze di sotto terrene, che non manca se non mettere su la finestra, dov’era la porta de’ muli di piazza, e mattonarne dua di quelle camere, e così le soffitte. Il resto è finito; simile il passo di dogana: che se si facessi finire in un tratto queste e poi seguire le due branche che mancano della scala principale di dogana, finché fussino coperte, che non v’anderia molto tenpo, non istò in dubbio, che per tutto aprile saria finito ogni cosa a farla ben lunga, e al maggio si comincerebbe alzar il tetto della sala grande. Che già ho dato ordine a far levare la scala che va alle camere d’oro e al terrazzo, e tuttavia vo tramando con questi maestri un cottimo del tetto e delle mura, che non andrà molto, che Vostra Eccellenza Illustrissima ne arà un bilancio, acciò che Vostra Eccellenza Illustrissima, innanzi vi si metta mano, sappi tutta la spesa, ché, come Li dissi in voce, ci è chi la piglierà alzare sopra di sé a tutte suo spese; e consiglierò Vostra Eccellenza a farlo, perché sapereno il costo e vederemo, in che tenpo la s’alzerà: dove senza altri ministri, che chi rivegga, se si fa opera buona e mercantile, leverassi da torno molto inpaccio, e simile fareno del lavoro del palco di legniame e così de’ quadri delle pitture: che se io posso, voglio in questo levar via il tempo di queste giornate, e io in questo mezzo fo far dua quadri grandi per mettervi mano e fare un saggio, che farà crescier l’animo a Vostra Eccellenza Illustrissima e a me chiarirà in che tenpo io posso aver finito. E già siamo insiemi, lo Spedalingo et io, all’invenzione del palco; e fra non molto tenpo penso, che Vostra Eccellenza Illustrissima la vederà disegniata, e ho credere, che questa opera m’abbia a cresciere vita, perché c’entro con grande animo e ne veggo prima il fine che il principio. È certo, che Vostra Eccellenza Illustrissima farà paura al mondo, se conduciano, come io spero e veggo certo, una tanta onorata, terribile e magnifica inpresa, degnia certo della grandezza del Vostro animo e del Vostro Giorgio Vasari; il quale ha auto da Dio tanta grazia, che non cominciò mai cosa nessuna grande che non ne vedessi il fine. Or, Vostra Eccellenza faccia afrettar queste cose basse, che si ultimi una volta e s’esca di rattoppamenti, per finire di dare al mondo per mezzo di questa onorata inpresa questo resto di sì mirabile inpresa, tanto più che io scorgo, che con lo assegniamento che ha Francesco del palazzo in pochi anni si conduce. Sonmi forse disteso troppo; e tutto mosso dalla afezzione che Le porto, conoscendo, che se ‘l gran Cosimo Vechio non avessi veghiato per le memorie che si vede di suo, la fama di lui non sarebbe sì chiara come quella di Vostra Eccellenza, che per far quel ch’ella fa acecherà ogni gran lume di glorie passate con le Vostre presenti. Or, poi che ci acostiamo al marzo, le ricordo a Vostra Eccellenza, che el tenpo passa. Mando in questa incluso le lettere, fatte da messer Piero Vettori, per mettere in nella sagrestia di San Lorenzo, nella cassa dove sono i corpi del Magnifico Lorenzo Vechio e Giuliano, suo fratello, rivisti dal signor Spedalingo, che gli piacciano: quella, piacendoli, li rimandi, accio si mettino in opera. Trovai in Lucca in San Romano una lapida di marmo con uno armato a ghiacere, con spada e pugniale, a uso di trasiere, al lato; e da uno de lati della testa aveva un cimieri, nella cima del quale era una palla e dall’altro lato l’arme delle palle, nella foggia che Vostra Eccellenza Illustrissima le fa ora numero sei: che mi maravigliai, che non fussi alla antica con otto, come usava Cosimo Vecchio e atorno vi sono queste lettere nella lapida, scritte di foggia vechia: sEPOLTVRA IACOPI LAPI DE’ MEDICIS DE FLORE Q. OBIT A. D. MCCCXL DIE XXVI DECEMBRIS. In San Frediano non trovai niente. Mando a Vostra Eccellenza Illustrissima alcuni disegni per il tavolino, acciò che se Quella avessi da mandarci alcun pezzo di lapis lazzari, si possa seguitare. Delle agate che mancano l’ho detto a Bernardo Baldini, come mi disse Vostra Eccellenza che le provederà. Della fabrica di Pistoia, acciò camini anch’ella, che ci fu, e mi piaque assai la pratica seguita, ne ho preso la cura di far, ch’e’ danari asegniati acciò si spendino, e invero ora è tenpo da murare in cielo col dar del pane a’ poveri in terra. A Castello credo, che finché Vostra Eccellenza Illustrissima non rimette l’aqua di Val Cenni, che quivi s’abbia a star senza, perché vi son stato, e non v’è aqua. L’altre cose caminano verso il fine. Vostra Eccellenza Illustrissima sa meglio di me quel che bisognia: rimetto tutto in Quella. Sarà con questa una suplica per conto della mia tavola e ornamento d’Arezzo, che per non esser finito tutto, è 30 some, che n’è parte in villa e parte in Fiorenza, e non si può mandare tutto a un tratto e con mia comodità vorei mandallo a poco a poco per fugir molte spese di vetture. La grazia, che Vostra Eccellenza mi fa, non si estende se non per tutto genaio. Prego Quella, che volendo farmi il rescritto, dica per fino che sarà finito e messo, che sarà insieme tutto. I veditori segnierano e conterano i pezzi, perché non è possibile una machina sì grande che io lo mandi tutto in un tratto, e a Vostra Eccellenza Illustrissima mi raccomando. Dio feliciti Quella. Di Fiorenza alli XX di genaio 1562. Di Vostra Eccellenza Illustrissima Obligatissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor mio Unico. A messer Giorgio Vasari. 
Reverendissimo et molto Magnifico Signor Priore. Ebbi la sua ultima che mi fu gratissima al solito; et perché intorno alla cosa vostra non ho che dire altro se non che il Signor Vescovo di Pistoia n’ha preso la cura lui col Datario per dargli ispedizione, lo vo sollecitando et solleciterò, finché ci starò, perché in questo caso non posso passare innanzi a’ mia maggiori, e se per l’inportunità e solecitazione avessi auto a valere, crederei che fussi spedito altro. Però le scrissi quel che ho fatto con Sua Santità, che certo è di buono animo; però s’ella non gli è messa innanzi, non so che mi ci fare; et perché di queste cose non è profession mia, e lassarò consigliar loro, e sebene ho messe molte cose innanzi, ci ho visto senpre inresoluzione e tardità; però io penserò, poiché Dio mi ha fatto grazia che la sala è finita et iermattina si scoperse con molta mia laude et onore, partirmi fra otto o dici giorni; et se non fussi che Sua Santità non vole che io parta fino che non ho fatto alcune cose, io sarei partito stamani, perché ho bisognio di riposo. Et anche la cosa di Marcantonio mio nipote non è ancora terminata, che spetto di queste fatiche o per lui o per me qualche rimunerazione, e sendo l’opera grande et inportanza, crederrò che Sua Santità abbia a far qualche segnio di amorevolezza; però spetto, ma risoluto sono di non passare questo mese che io non sia partito! Io non vi dirò particolari di questa opera, perché lo saperete dal Signor Neri del Nero, figliuolo di Messer Agostino, ch’è partito per costì, et da altri, inanzi che io torni. Basta che si lascia un segnio tale, che è daver caro d’avere auto questa occasione per molti rispetti, et perché Messer Orazio Porta dal Monte San Savino picttore, che ha lavorato meco circa 4 mesi e stamani si parte per il Monte e verà costì, vi raguaglierà minutamente del tutto. Perché mi starò in Arezzo 8 dì, ché sono stracco et infastidito da questo modo di negoziare pure assai. Et pensi la Signoria Vostra che se lei ha caro di vedermi che io n’ho più voglia e bisognio di lei. Però, quel che inporta, io ho finito, son sano e questa settimana io terminerò la cosa de’ danari, che io porterò o oro o io gli canbierò per così nelle man sua. Intanto state sano e riguardatevi pure assai, che io farò il simile et intanto fate fare orazioni per me, che Dio mi vi riconduca sano e salvo. Et intanto salutate gli amici, che penso ancora un’altra volta, che credo che sarà la partita. Di Roma alli 22 di maggio 1573. Ho inteso del Gran Duca che sta meglio, Dio lodato, ma il suo è un mal traditore da non se ne fidare, però l’onbra sua inporta tanto, Signor mio, che io che sto qui lo sento etc. Credo che la Signoria Vostra potrà non scriver più, perché o ’l primo o ’l secondo di giugnio, senza manco, mi vo partire, o spedito o no, che qui comincia un bestial caldo; e ’l papa si parte et va a san Marco. Di Vostra Signoria Reverendissima Amico et Servitore il vostro cavalier Giorgio Vasari Al Molto Magnifico et Reverendissimo Signor mio il Signor Spedalingo de’ Nocenti. In Fiorenza. Oggi sono stato più di dua ore, doppo che Nostro Signore ebbe pranzato, solo solo a trattenerlo, e ragionato con sua gran dolcezza di molte cose, ho replicato che oggi a otto vorrei essere a cavallo; mi ha detto che di già ha ordinato al Datario quel che ha da fare; né so se gli è per Marcantonio o ufizio o pensione: però lasserò la cura a loro, perché son ben serviti afatto e disegnia che l’invernata io stia la magior parte a Roma. Credo alla cera che m’è fatta io tornerò satisfatto. Toccai un motto della cosa vostra; mi rispose che quando la se gli porta innanzi, che farà quanto m’ha promesso. Tornerò da Monsignor di Pistoia a sollecitallo, e domani Sua Santità m’ha detto che vole tornar doppo pranzo a veder la Sala dassé solo per suo contento e che io mi ci trovi, che così farò. Poiché non avevo mandato le lettere al banco, ho voluto scrivere questi pochi versi. 
Molto Magnifico Messer Francesco Magnifico. Per Maestro Batista Botticelli nostro ho riceuto vna di Vostra Signoria a me grata e m’è dispiaciuto non abbi trovato costì Sua Eccellenza per molte cagioni. Pur quanto ha fatto di buono e di bene è l'avervi lassato il modello in mano, il quale non darete a nessuno salvo che a Sua Eccellenza, se torna, e se partite per Fiorenza datelo a Maestro Davitte e quando lo voglia per servirsene, datelo a lui, che lui è quello che l’ha avere nelle mani e non il proveditore; perché sta a quegli che murano, che sono gli architetti, e non a chi paga o provede. E tutto ho fatto con ordine di Sua Eccellenza, che il Ferrino m questo caso non ci ha che fare; e l’ordine che io ebbi dal Duca, fu d’indirizzallo a voi, sì che di questo e d’ogni altra cosa eseguirò senpre l’ordine, di Sua Eccellenza, come fa anche lui, e mi rido di queste chiachiere, si che atenderete a far l’ufizio vostro e di far tanto quanto io vi ho ordinato; ch’è tutto con ordine di Sua Eccellenza Illustrissima. Io resto infinitamente satiffatto dalla Signoria Vostra, sì delle carezze fatte a Maestro Batista e di tutta la diligenzia vsata in le cose mia a otta et a tenpo. Farò anch’io il simile. Apresso s’é riceuto l’uve, zibibo et sta bene ogni cosa. Vi ricorda la mia consorte il lino quando sarà tenpo. Et vi spettiano, lo Spedalingo et io con dessiderio et vi salutiano et vi ci raccomandiano. Con questa sarà vna a Maestro Davitte. Salutatelo e che son suo e state sano. E fate dar le incluse et mandate al Moschino per conto de’ marmi questa a Carrara per la sepoltura di Messer Carlo de’ Medici e de’ pitaffi, et fate che ne venga risposta. Altro non mi ocorre. Di Fiorenza alli 7 di marzo 1561. Di Vostra Signoria Servitore Giorgio Vasari. Al Molto Magnifico Messer Francesco Caccini, Proveditor' di Sua Eccellenza Illustrissima. A Pisa. 
Molto Magnifico Messer Giovanni. In risposta della Vostra ultima non dirò altro alla Signoria Vostra se non che mi piace l’opera de’ fossi infinitamente, ma non già la fatica che io veggo che vi piove adosso, che tutto si tollererà in pace, pur che non ci aviate a mettere di casa, atteso che io vi veggo assai spesa e poco utile. Pur voi avete oggi l’orechio, servitevene ai tenpi, et io, quando sia tenpo, non mancherò a quanto vi son tenuto. Lo Spedalingo nostro è di poi più tosto per la renella peggiorato et è ancota in letto, et ho paura che un giorno non ci venga meno, che Dio non voglia per molte cose che questa città prova nel suo operare tutte degnie di lode. Per aviso: lui, così come vi rende doppie le salute, ebbe caro lo aviso delle botteghe intorno a casa sua. A Messer Bernardo dissi tutto, l’ebbe caro et vi ringrazia e saluta. Simile farete al Signor Montalvo che io ho caro sentir che si purghi per la sanità. Salutate Messer Guido; non gli scrivo, perché ho molto da fare, e domattina parto per il Poggio per star lì tutto lunedì e così a Castello. State sano, amatemi e vogliatemi bene. Di Fiorenza alli XI di aprile 1561. Salutate Maestro Davitte e ditegli da mia parte che se vol più legni, mandi la misura, che poi questa state non ne potrà avere, che qui è venuto il resto de’ resti, e che risponda presto inanzi che gli dien via. Di Vostra Signoria Servitore Giorgio Al molto magnifico messer Giovanni Caccini, Proveditor di Sua Eccellenza illustrissima di Pisa. A Pisa. 
Illustrissimo e Eccellentissimo Signor mio. Venendo da Vostra Eccellenza Illustrissima messer Sforzo nostro, e poi che lui ha visto Castello e ‘l vivaio, che è inanzi, e che va inverso il fine, dirà a Quella quanto ha visto della bellezza e bontà sua, così ancora delle stanze terrene del palazzo: che la sala è già finita, e s’è già intonicata e inbiancata la metà e dua camere, perché ho trovati, i muri esser buoni e a proposito, e fatto sfondar le volte (una è finita), che si può al presente dormirvi. L’altra già vi è cominciato a inpostar la volta per i mezzati; e spero, che in breve sareno al fine per goderle al tenpo promesso. Della grandezza, bellezza e comodità di questo apartamento messer Sforzo dirà quel che gli ha visto, e già la scala ovata a chiocciola s’è cominciata, e si lavora a furia: che tutto, se gli è mostero. La scala e ‘l passo della dogana similmente ne potrà dar nuova, e di quante pitture già son fatte per i fregii e camere della Illustrissima Duchessa, e simile l’aver visto l’ultimo palco alzato e le stanze delle damigelle vicino al fine e le scale che vi salgano, colla porta che risponde nel salotto, già messa in mezzo: che quello straforo da finestra a finestra fa parer magiore e più bello il palazzo. Dove per mostrargli ancora la perfezzione e il fine del tavolino della parte del mezzo, doverrà, raguagliando Vostra Eccellenza Illustrissima, fargli fede, che qui si fa presto e bene, e che si desidera venire al fine di tutte queste cose. Della fabrica de’ Magistrati doverrà dirli in che termine si trova, e che molto più doverrà andar per lo avenire innanzi, poi che per grazia di Vostra Eccellenza Illustrissima ha fatto intendere, che a chi ha gli asegniamenti, vadino pagando: che in dua settimane, per questo, è conparso tante pietre, che io spero, che quando Vostra Eccellenza tornerà a San Giovanni, troverrà fatto a’ Magistrati e in palazzo tante cose, che non vi parrà, che ‘l sonno ci dia fastidio. Restami a dirvi, che lo scrittoio d’in sul terrazzo l’ho finito, e che non so se Vostra Eccellenza Illustrissima ci vol banco o cassette o scafali, che me lo avisi: perché i palchetti per metter le statue piccole di marmo già gli ho ordinati. E con questa fo fine, basciandovi le mane e restando satisfatto a quel che io mancassi, perché messer Sforzo nel lungo ragionamento soplirà lui, e Nostro Signore Dio La conservi lungo tenpo con quella felicità che Quella dessidera. Di Fiorenza alli VIII di marzo MDLXI. Di Vostra Eccellenza Illustrissima Obligatissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor mio unico. In man propria dove sia 1 . 
 
 
 1 Un banco solamente vole sotto, perché non dia fastidio a’ piedi, con una cassetta da tirar fuora, quanto è il banco, per potervi metter robe e bagaglie. Lelio T. 11 Mart. 61. A Giorgio Vasari d’Arezzo, pittor di Sua Eccellenza. Fiorenza. 
 Molto Magnifico Messer Giovanni, Signor mio. Io non vi ho scritto prima, perché ho travagliato assai, inperò io serbo a sabato, perché potrò scriver qualche cosa di fermo. Io so’ stato a casa la Signoria Vostra a veder la muraglia vostra, qual va innanzi e torna bene, ancora che a Matteo non piaccia e che si dolga di me, che non ci ho peccato. Intanto io ho dato il disegnio al Maiano e mostrogli gli archi come gli ha a fare per conto della sala, che tutto ha inteso. E vi si raccomanda. Spetto sentire se desti la informazione a Sua Eccellenza per conto de' fossi, et per conto vostro arò caro saperlo. Lo aportator della presente è Giovannbatista Bonanni, che viene Veditore in dogana, che è quello vi raccomandai; è giovane da valersene buono e da bene, scrive benissimo. Arò caro come vi dissi che vi sia raccomandato, potendo nelle sue occorenzie giovalli. Arò caro se gli facci servizio per amor mio. In questo mezzo salutate Messer Francesco Busini per parte mia, così Maestro Davitte e presto saperete qualcosa. Arò caro che la Signoria Vostra operi che la cassa de’ modegli venga. E con questo fo fine raccomandandomeli. Di Fiorenza alli 14 di aprile 1562. Di Vostra Signoria Servitore Giorgio Vasari Al Molto Magnifico Messer Giovanni Caccini, Proveditor di Sua Eccellenza Illustrissima et Signor mio observandissimo. A Pisa. 
Molto Magnifico Messer Giovanni, Signor mio. Per Gianni mio ho inteso che state bene. Ho auto caro la vostra lettera piena di contrizione e di orazione che m’è stata sommamente grata. Non ho inteso dalla corte altro della cosa del Ferrino. Inperò poiché el Signor Montalvo non dice nulla, credo che non farà nulla. Intanto seguitate l’ordine vostro, che qualche santo ci aiuterà. Lo Spedalingo nostro s’è tratto sangue inperò per alcune febre; sonsi partite, e pensiano che l’abbia a far bene; vi saluta ed è più vostro che mai. Qua s’atende a dar fine a furia, inperò tenetemi nella vostra buona grazia. E salutate Maestro Davitte, dite che non scade che io gli risponda, poiché m’ha alungato il venire a Fiorenza, e poiché Sua Eccellenza è ito a Livorno e lui non viene, che io ne levo la speranza. Salutatelo et che mi salvi que’ legni, perché fra 10 giorni io gli manderò tanti legni buoni, che vedria che io ho caro che conduca la muraglia a fine. E per non esser più lungo farò fine col raccomandarmivi. Di Fiorenza alli 4 di aprile 1562. Date questa a Messer Guido. Di Vostra Signoria il Vostro Giorgio Vasari Al Molto Magnifico Messer Giovanni Caccini, Proveditor di Sua Eccellenza Illustrissima. A Pisa. 
Molto Magnifico et Reverendissimo Signor Priore mio. La indisposizion vostra m’ha dato travaglio et sto da queste bande con timore sì de’ padroni, sì della Signoria Vostra, sì della consorte, perché questa vernata qui, che è pur Maremma, si sta peggio che io ci sia mai stato, perché in un dì è sole, venti, piove e nevica, et è freddo e caldo, cosa che talvolta mi fa guai pensare. Poi noi siano alle mani di gente lunga, non si spediscie niente, oggi d’un volere, domani d’un altro; però io son risoluto questa volta finilla, s’io sarò da tanto, e credo che io arò trovato la via, come la intese per mie. Tutti e disegni di questa sala e piccoli, son fatti secondo le invenzioni che io gli mandai, che ne spetto pur sentir qualcosa del suo giudizio e qualche fiore; però io vado innanzi e coi cartoni. Crederrò che di tutta a mezzo febraio vederne il fine, perché in tre mesi si farà poi il resto in fresco, et di già si va lavorando così ghiacci, come sono paesi, casamenti etc. Basta che io ho caro di spedirmi et anche mi sarà caro ch’ella mi risolva e di Batista o Francesco o Girolamo Crocifissaio, che ancora che non m’abbia a mancare aiuti, ho più caro far bene ai mia di casa. Il cardinale mi aveva oferto Iacopino, ma mi è riuscito maligniuzzo, invidiosello et ha peggiorato assai; bene vorà far conpagnia a Maestro Giovanni; però mi è più caro che certi così fatti stien lontani che altro: però la mi mandi a dir qualcosa, né pensi che io n‘abbi gran bisognio, perché son risoluto più tosto avere a ritornar quest'altro anno di qua, che essere obligato a nessuno. Questo lo dico alla Signoria Vostra, perch’ella sappia che io son libero, et credo che lei et tutto il mondo sappia che io so far da me et senza nessuno, ma il tenpo mi caccia. Il papa è vechio, io non son giovane, et ogni dì non ne passa etc. Voi siate savio, et io la intendo bene, però questo mi basta avervi acennato per conto mio, che è che io non vorei tornar più qui. Circa alla cosa vostra credo che ‘l Signor Inbasciatore vi abbi scritto quel che gli avete a mandare; questo Datario è francioso, e dubito che non sia un mal francioso. Io ci ho fatto parlare, come li dissi, a Cesis et a Maffeo; gli ho parlato io e va zoppo. Da otto dì in qua gli siano intorno, et credete che io pagherei tutta questa fatica, perché la Signoria Vostra fussi satisfatta. N’ha l’Inbasciatore grandispiacere, et così ci andiano aguzzando, et non s’ha a mancar di niente, avisate etc. Del resto io sto bene afatto et così amerei di sentirvi; non vo voltar foglio. A Dio. Di Roma alli 9 di genaio 1573. Di Vostra Signoria Servitore Vostro Cavalier Giorgio Vasari. Al Molto Magnifico Et Reverendo Signor mio Il Signor Spedalingho de' Nocenti. A Fiorenza. 
Molto Magnifico Signor mio. La sua ultima m’è stata gratissima, prima per sentire il suo bene stare e le nuove ch’ella ne dà del Gran Duca, che lo sa Dio quanto mi pesi e parimente a Sua Santità, massimo ora a questa venezianata, che se io non avevo finita la storia della Lega, la faceva gittare in terra, et così così Dio l’aiuti. Ieri fu seco 2 ore, a finire il suo ritratto, e cicalammo assai di questo; però gli ha passato il core et fu molto a proposito che io vi fussi, che Dio mi aprì la boca. Che dissi di buone cose. Così perché già sono passato il mezzo dell’ultima storia et dato fine a tutto il resto, dicendoli che alla fine di maggio io volevo essere per viaggio, mi disse che, poiché io avevo fatte tante fatiche et satisfattolo, che non mancheria satisfar me, però che io stessi di buona voglia. Risposi che ero satisfatto, e che quel che gli avevo dimandato in principio lo desideravo nel fine, che era acomodar Marcantonio. “Noi lo faremo”, mi rispose, dimandonmi del tenpo che aveva e de suoi studii et di molti particolari, e credo che per lui le cose doverranno ir bene. E questo mio dessiderio è perché, poiché l’ho qui, si finisca. Nel resto poi ella vederà che io arò anche fatto per me qualcosa per l’anima e per il corpo, et arò pur, se bene arò durato questa fatica, patito questo disagio, lassato questa opera che è da tenerne forse più conto ch’ella non istima. E perché non ho tenpo da discorrere, la lasso per ora, et se io torno, come spero, la vederà ch’ella anderà per un altro verso, perché si potrà farlo. Et ancora che io mi sia senpre afaticato più che non arei dovuto et avessi imitato gli altri, gli altri non sono stati mai nel grado che sono stato io, non hanno auto dalla natura e da Dio tante cose. Me ne son voluto valere, e non me ne pento, perché nella età che son, ho fatto quel che non è possibile; però possibile sarà che io sia stato riconosciuto da tanti principi, amato e favorito più degli altri; e l’amore non viene per gli studii et le fatiche dell’arte a coloro che pigliano il verso. L’invidia è la maledizione degli artefici, è il pane cotidiano di chi vol fare il suo debito, e le opere che son buone tagliano il beco alle cicale. Però io son già fuori di questa fatica; ma voi costì gridate, gridate che si finisca la cupola: ecco l’ultima mia crocifissione. Però voi volete che io mi riposi et ricordate la molestia et preparate il travaglio: orsu all’innanzi et aver fede in Dio, il quale guidandomi non ho paura né del tenpo, né delle fatiche, né della Morte. Circa alla cosa sua: questa settimana ho riscaldato forte ogni cosa e detto al Vescovo di Pistoia, che se non fa quanto è tenuto, che io vi metterò mano io, et per satisfare la Signoria Vostra io non mi curerò di fargli vergognia, ma che volentieri lo aiuterò, perché lui n’abbi l’onore, purché lei sia satisfatta; et domenica passata che egli si sagrò in Capella di Nostro Signore con molta e pompa e favore ch’el Cardinale Pacecho lo sacrò lui, intervenni alla cirimonia, gli dissi poi circa al vostro negozio assai e della sua freddezza lo ripresi, che un dipintore criato di casa sua gli avessi a entrare inanzi. Però l’ha presa et è sollecitissimo et desidera inanzi che resti mandarmela spedita. Signor Prior mio, voi avete degli amici assai di più valore, roba e virtù di me, ma voi non avete di amore e di volontà buona, intera, persona più fedele. Io starò a veder dove vanno, ma in fine, inanzi che io parta, farò se non fan loro, che pur veggo che lo faranno, tanto che io non abbia a pentirmi di non aver fatto il debito mio. Or state di buona voglia, che in sette settimane che vo star qui io farò per lei tutto quel che io posso; e loro afrontati dalla mia resoluzione stamani son venuti da me per il resto della ultima volontà sua, che gli ho dato copia delle scritture vostre, perché e’ sollicitino il fatto vostro. Di Iacopo del Zucha non ho che dir altro se non ch’ella seguiti di cavare il restante, per non gittare il manico dietro alla zappa. Nel resto non ho che dirli se non che io sto benissimo et ho un dessiderio di rivedella come i frati che sono stati a Capitolo et han fatto prova per sé e per li amici; né li posso dir altro se non che stia sano, e lei che predica a me il far troppo, pensi allei, che fa tanto che aciabatta il desinare, la cena et le cose più care per la satisfazione di molti, che, per aver più amore a lloro che alla vita vostra, vi mettano a sacco la quiete. Intanto state sano et fate pregar Dio per me, e con questo vi lascio, però che salutiate il Signor Busino, che, come vi ho scritto, ho fatto per fino a ora per la cupola tanto ch’el Gran Duca, il Serenissimo Principe e voi tutti, quando vedrete tante carte finite e condotte per quel lavoro, vi maraviglierete. Or Dio vi dia ogni contento. Di Roma alli 8 di aprile 1573. Di Vostra Signoria Amico et Servitore Il Cavalier Giorgio Vasarii. M’ero scordato dirvi che mi par ch’el sabato passato io vi mandassi non so che incrizione, perché la vo mettere nella sala, et vorrei che la Signoria Vostra me la aconciassi a suo modo, che ‘l senso è questo; et mi si mandino quanto prima. D. O. M. AVSPICIO ET FAVST. GREGORIVS. XIII. P. MAX. ANNO P° AVLAM HANC A PAVLO III° ERECTAM ORNAMENTISQVE XIII ANNIS DECORATAM QVINQUE POST EVM A. PONTT. XX. ANNIS. XII ELECTIS PICTORIBVS NON PERFECTAM. GEORGIO VASARIO PICTORE XIII ARET EQVES. AVREAT COSMI. MAGNI DVCIS HETRVRIE ALVNNO MENSIBVS XIII PERFICIEBAT MDLXXIII Al Reverendissimo Signor et Patrono mio obsservandissimo il Signor Spedalingo de' Nocenti. In Fiorenza. 
Illustrissimo e Eccellentissimo Signor mio. Io mando a Quella dua misure di camini e dua di porte, che al presente servirebbano per camere e salotti del palazzo di Vostra Eccellenza; e se de’ mischi, che sono a Pietra Santa, vi sarà più lunghezze, se ne potrà mandare misure maggiori per la sala de’ Dugento, quando piaccia a Quella, ché si sarà tenpo a farle senza scomodar l’altre facende. Spettavo con dessiderio la resoluzione da Vostra Eccellenza dell’invenzione che gli mandai più giorni sono, scritta ‘n un partimento per la sala grande e palco, acciò potessi farne di tutto un disegnio e parte cominciare de’ quadri, che si mettono in ordine; e presto manderò a Quella la resoluzione che si farà coi muratori e legniaioli e altri manifattori, perché Quella sappia tutta la spesa di questa opera, la quale risoluta da lei, si allogherà tutta a chi l’arà a condurre sopra di loro, per iscemare le spese e venirne presto al fine. Vostra Eccellenza si degni mandarmi la resoluzione, se quella o altra invenzione ci vole, perché non perda tenpo; ché non posso mettermi a nessuna fatica senza il voler Suo. Vincenzio de’ Rossi mi diede nuove della colonna di veduta, che mi fu grato, ancora che io sapessi prima la victtoria Sua delle dua galeotte; che vedendo io che Ella ha fatto qualcosa, mentre ella è a ghiacere, credo, che quando ella sarà in piedi e con la statua di Vostra Eccellenza in cima, la sia per avere tutte le vittorie. Intanto io ho conmesso, come Quella m’inpose, a questi eccellenti scultori il far modegli per il basamento, capitello e statua di Vostra Eccellenza, che tutti fanno, acciò presto si vegga in piedi sì onorata memoria. Le cose della sagrestia se n’è già fatto per il signor Spedalingo e me lo spartimento, ma si spetta la publicazione degli Academici. E quando verrà, si dirà loro che tutti stanno con dessiderio, aspettando sapere a chi toca; e ne credo ogni bene perché se sortiscie la spedizione della badia di Agniano, che si possi murare il tenpio, e che egli abbino che fare, sarà la più fiorita e onorata conpagnia di virtuosi che si facessi mai. Dio dia vita felice a Vostra Eccellenza e lunghezza d'anni, acciò noi tutti con questo felicissimo stato goda quel bene che Dio ci dà mediante Lei, e a Quella umilmente mi raccomando. Di Fiorenza alli X di marzo 1562. Di Vostra Eccellenza Illustrissima Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor e Patron mio, alla corte. In man propria. 
Illustrissimo e Eccellentissimo Signor. Io ho conosciuto, che io non sono stato inteso per i disegni che gli ho mandati della scala: inperò perché io, che son in sul fatto, cogniosco, ch’è la via del finirla e condurla a perfezione e che non ci sia error nessuno, mi son messo giù e ne faccio far dell’ultima parte un poco di modelluccio per mandarlo a Quella, acciò conosca, quanto torni bene ogni cosa: dico di quel che s’ha da fare, perché del fatto non si tocca niente, né si smura cosa nessuna, che, come ho ditto di sopra non sono stato inteso ed anche non debbo aver saputo dire, ed ora brevemente ne darò lume migliore. La tromba della scala ultima, ci è la volta, è murata tutta, che questa non si muove. Gli scaglioni che ci van sopra, gli ho fatti metter la maggior parte adosso l’uno al’altro a seco senza calcina e vengono calzati da mattoni pur a seco. Sopra quella volta che salgano per arivare al piano della Catena braccia 2 ¾ io non ho a far altro, perché sopra detti scaglioni non è ancor murato nulla, che allentar detti mattoni, e che gli scaglioni spianino in sulla volta; e così venendo, torna piana come l’altre branche che son fatte, e il ricetto, che s’ha da fare, viene, che l’ho misurato di nuovo la sua larghezza braccia otto dal canto del salotto, più luminoso e libero che la scala che va di sopra, che si rimette. La medesima torna miglior salire e per finirla, come Quella vedrà, con tanta comodità e bellezza, che so che sarà da lodarla, e per la suo comodità utile al salirla. Io l’arei fatta; ma perché io non vo’ mai, ancor che facci bene, per sicurtà mia non offender mai l’animo di Quella, vi si manderà il modello, e intanto si finirà l’altre cose. Che se bene Vostra Eccellenza sa, che io sia a sommo, e tutta inbastita, e ci andrà che fare a finilla qualche mese, perché sarà il più ricco e ‘l più bel lavoro di palazzo. E' quadri de palchi delle stanze della Duchessa vi farò ora il disegnio, che avevo in animo, poiché Vi piace, e ci atenderò continuamente; e l’aver io chiesto qualcosa per finirli e alzalli era, perché i danai della provisione della scala consuma ogni cosa, e lo vederà a Suo venuta. Intanto io farò i quadri che ci vanno. Lo alzargli o rassettagli di legniame lasserò stare, poi che non ho il modo, dicendo ancora a Quella, come questi ghiacciati han fatto, che le volte del ballatoio son tutte per mala via, e ci piove e infradicia le mura; e se non si rimedia, come altre volte ho detto, verranno in terra. Così un di que’ pilastri, conpagnio di quello che rifeci anno, dov’è ora la fonderia, acanto allo stanzino dove era l’orefice, s’è aperto, e il tutto coi cavagli calato e minaccia rovina. Noi siano atorno allo apuntellarlo; e volendo a queste cose rimediare, a tutte v’ha spesa. Vostra Eccellenza ordini quel ch’Ella vuole, che a me basta non solo ora, ma altre volte averlo detto, e con tutto il core me Li raccomando. Di Fiorenza alli 3 di febraio MDLX. Di Vostra Eccellenza Illustrissima Umilissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor mio unico. Alla corte. In man propria. 
Illustrissimi Signori miei observandissimi. Stasera si è finito di metter d’oro tutto il resto del grande ornamento dell’organo vostro, nel quale fino a ora è ito pezzi ventiquatro mila, che costono al battiloro scudi sei il migliaio: in tutto fa scudi 144. E perché questi che mettono d’oro, dove sono intagli assai, vogliono tanto della mettitura, quanto costa al battiloro l’oro, ciè scudi 6 del migliaio et talvolta più, secondo che sono gl’intagli, per essere questa opera del Gran Duca, che lui la paga a questo medesimo maestro Cesare scudi cinque il migliaio, io non vo’ che si paghi più: però viene la mettitura dì 24 migliaia scudi 120; a tale che ho visto il conto de' danari che le Signoria Vostra hanno pagato in più partite a questo conto, che sono scudi 200, però resterebbano avere questi in tutta la sonma che monta l’oro 144 scudi e la mettitura 120 scudi, che fa 264 scudi ogni cosa et hanno ora avere di resto scudi 64: per il che le Signoria Vostra Illustrissime gli possono far dare a buon conto ora scudi 50, che il resto lo aranno quando sarà messo su l’organo. Et invero questi artefici son sì poveri e gravi di famiglia e questo hanno caro, che mi consumano gli orechi; però io non posso fare che, avendovi serviti bene et fatto anche piacere, io non gli raccomandi, però le Signoria Vostra avisino, quanto ocorre loro, che questo negozio è finito; et alle canne si atende gagliardamente. Restaci ora, quando le Signoria Vostra lo vorranno, che avisino che sarà necessario suplicare al Gran Duca che venghi senza gabella da pagarsi e qui et costì, e del modo che bisognierà o incassallo o fasciallo, che di tutto le Signoria Vostra ne doverranno dar l’ordine o al cavalier Gori o a chi gli piacera. Io non resterò atorno farci ogni sorte di fatica amorevole et in questo et in ogni altra cosa. Spetto risposta dell’altre mie, accio possa sapere quanto ho da fare; et con questo farò fine, raccomandandomi a quelle. Che Nostro Signore Dio gli dia ogni contento. Di Fiorenza il primo di aprile 1570. Di Vostra Signoria illustrissime afectionatissimo Servitore Giorgio Vasari. Alli Illustrissimi Signori XII del Consiglio della sacra Religione di Santo Stefano, Signor miei obsservandissimi. A Pisa 
Io risponderò breve, perché ho breve tempo. Siam l’Ammannato et io, ristretti a farvi far questa satisfazione a Lodovico, che invero ci par che lo meriti per più cose, che senza dirvele voi solo le conoscete: e questo è che li diate ancora ducati dieci. E se vi par troppo, gli è assai, che aviate avuto il lavoro e di quella bontà, e che vi abbia detto il vero. Questo non farà male né alle bambine di casa, né a quelle di fuora, ma sarà bene a lui e onore a voi e satisfazione a noi. E se il cardinale San Iacopo, che paga a' lunari, non facessi miracoli, fate che messer Bartolommeo lo facci lui, che son pochi; e risuscitate un morto. Io volevo finire e mi ricordo, che ho da dire che messer Bartolommeo morrà come le zucche. Gli altri vengono; e io mi parto fra 4 dì per Arezzo, dove ho da far ecc. S’io verrò, che lo penso, mi vedrete. Addio. Tutti vi salutano e la Cencia, che è grossa di tre padroni. E vi bacio le mani. Di Roma alli XX di giugno MDLI. 
Molto Magnifico et Reverendo Signor Priore. Io ho inparato molte cose da lei, ma io non vò già inparare a non scriver mai a chi v’ama tanto quanto fo io. Già più d’un mese, che non l’ho vista né auto suo lettere! Dio vi perdoni! Ho scritto 3 volte con questa, e se pur breve, ho detto, che son vivo. Io sarò in camino per il ritorno intorno a venardì o sabato il più lungo, se altro non m’inpediscie. Lasserò le cose di quassù bene aviate; et oggi comincierò a fermare i conti con l’abate di Badia, che restò fin qui mal satisfatto, come alla tornata mia intenderete. Io sto poi del resto della vita assai bene; e perché non iscade dire altro per ora, il Padre Don Silvano, che viene costì, dirà il resto delle cose, ch’egli ha visto. Et io con questo farò fine, raccomandandomeli. Di Arezzo alli 2 di ottobre 1566. Salutate Batista, Ser Gostantino et gli amici nostri. Di Vostra Signoria Servitore Giorgio Vasari. Al Molto Magnifico e Reverendo Signor mio, Il Signor Spedalingo de’ Nocenti. A Fiorenza. 
Molto Magnifico Signor Priore. La Signoria Vostra intenderà come doppo una mala via e qualche poco d’aqua s’arivò in Arezzo, sani e salvi, ma strachi e mal condotti. Siamoci posati domenica, spettando il buon tenpo; e così ci poseremo oggi per satisfare allo abate di Santa Fiore d’Arezzo, che ha bisognio nel venir costì, che la Signoria Vostra lo consoli della cosa di quel chiasso, che ancora che io gli abbi detto, che la Signoria Vostra non ha voluto che io lo negozii così ora col Duca, et ch’el Principe se ne contenta, sta di mala voglia. La Signoria Vostra ci facci opera con seco che si farà il tutto, che farà bene, che n’è disperato; e questo basti. Le tavole o tele per dir meglio di Perugia si condussono a Quarata con gran fatica; e la mula, che l’ha portate, sta male, e si durerà delle fatiche a falle portare, che stamani s’è mandato a Quarata altre bestie per levarle: non mi partirò da esse, ch’elle si caricheranno e condurranno; el cellerario di Perugia gli è drieto: tutto per aviso; né so, come le si sien condotte alle vie traditore che s’é trovato. Dio perdoni a tanto piovere. M’ero scordato dirli, che Messer Giovanni Caccini ha nelle mani scudi 100 staggiti per Anibal Caro di tavole conpre da maestro Batista Botticelli, che gli è debitore di questa sonma. Pregovi, che come viene Messer Giovanni, e’ gli dipositi o in su Ricci o gli dia costì a ser Gostantino per farne la volontà d’Anibal Caro, e non si manchi, perché s’è dondolata questa cosa 3 mesi. Fate intendere a ser Pietro mio, che la lettera del nunzio del papa, che scrive al governator di Roma per Lionardo Bonaroti, se non me l’ha mandata, che vadia al segretario del nunzio per essa e la mandi a Roma subito o allo inbasciatore o a Simone del Nero, che inporta assai. Et resto vostro. Il primo di... Arezzo 1566. Di Vostra Signoria Signore Giorgio Vasari. Al Molto Magnifico Signor Mio, il Signor Priore degli Inocenti. In Fiorenza. 
Illustri Signori et Signori observandissimi. Giorgio Vasari d’Arezzo servitore di Vostri Illustri Signori con reverenzia gl’espone, come l’ornamento dell’organo lavorato per maestro Nigi l’ha condotto in Santa Croce, dove egli lavora, per trovarsi presente e farlo mettere a oro con ogni diligenzia et rispiarmo possibile, e di già ha dato principio con li suoi danari, et per ciò saria necessario di ordinare la provisione per 6 migliara d’oro che monterà scudi 30, a scudi 5 il migliaro, e fiorini 20 per i maestri, che in tutto sono scudi 50, di che egli terrà conto diligentissimo, et come sia finito, lo misurerà et manderà il conto per l’appunto, acciò si vegga il conto giusto; con che li bacia le mani pregando loro ogni felicità. Il dì 22 di novembre 1569. 
Magnifico et Revendo Signor Prior mio. Io ho risposto a lungo per la cosa di Batista Lorenzi et a Lionardo e crederrò che a questa ora la Signoria Vostra gli arè fatto dare qualcosa, né è cosa fuor di proposito, che, avendo avere, se gli dia, come dite, qualche diecina di scudi; però di questo, avendo fatto quanto bisognava, non vi parlerò più. Circa a’ panni d’arazzo per la sala di papa Clemente non ho che dire se non che vi sarà 5 pezzi di panni e 4 molto picoli spezzati da cartoni, et delle storie di Clemente s’ebbe scarsità a far quelle della volta; però in paesi si ridusse la cosa dello Assedio tutta; se vogliono mutar suggetto, il principe lo può dire o la Signoria Vostra, che a me, che ho ‘l capo ne’ Turchi, non ho suggetto, et si contentino che mi sarà caro. Io sto arcibene, et qui sono le medesime nevi, ghiacci e freddi, cosa insolita; però io non sputo, né le rene, né el catarro, né tosse, nè renella, né mal nessuno mi toca, Dio lodato, et son qui fuor delle baie et coglionerie de’ nostri Accademici et arei cominciato a lavorare in fresco, ma il ghiacciato non se ne contenta; però oggi a otto dì il cartone della rotta de’ Turchi sarà finito a fatto. Ier mattina desinai col Signor Marcantonio Colonna et con Rumagasso capitano per saper molte minuzie: che in vero si farà una bella cosa e n’arete vista nel ritorno, perché vo portare il cartone avolto con quegli della cupola. Il Gran Duca me n’ha scritto a lungho et è satisfattissimo di me per le cose et di costa et di qua. Scrissi sabato a lungo, però son corto; ora avendo risposta dallei, di quel che scrivo, sarò a quest’altra lunghissimo; et Monsignor San Galletto è tutto vostro. Di Roma alli primo di marzo 1572. Di Vostra Signoria Reverendissima Servitore Et amico Il cavalier Giorgio Vasarii. Al Molto Magnifico et Reverendissimo Signor mio Il Signor Spedalingo de’ Nocenti in Fiorenza. 
Illustrissimo et Excellentissimo Signore Duca. Giorgio Vasari servo obligatissimo di Vostra Eccellenza Illustrissima per la presente gli reduce a memoria come doppo il rescritto, fattoli per conto del podere de’ Passelli in Valdarno, che diceva: la Religione gne ne dia affitto et Messer Domenico faccia exequire; et essendo stato più volte con i Deputati, non sono stati d’accordo, atteso che ne vogliano scudi 150 l’anno; et avendo preso da loro nota delle ricolte di cinque anni, si vede, a fare il dovere per ciascuno, che, a darli scudi 100 l’anno, n’ha vuantaggio la religione, come per una nota e discorso dello Spedalingho de' Nocenti Vostra Eccellenza potrà vedere, il quale è benissimo del tutto informato, sì per averli tenuti, sì ancor per esser pratico nella cosa de’ fitti. Pertanto prega umilmente Vostra Eccellenza che si degni commettere che la cosa si termini in quel modo che lei giudicherà sia bene per ciascuno; atteso che quando si pensassi che di questa possessione non gne ne fussi fatto grazia (per mera liberalità di Vostra Eccellenza Illustrissima), non la conduria a modo nessuno a fitto, per non essere sua professione, e torre a barattare danari a danari, con perdita e fastidio. Però che d’ogni resoluzione che farà Vostra Eccellenza di dargnene o non gne ne dare, ne la benedirà e gne ne terrà obligo, e gli promette che sopra di ciò più non la infastidirà; però gli perdoni, e di quore gli bascia le mani 1 .   1 Il C. O vega di nuovo quello che giustam. Te se li po afitar, pigliando il bono et il cativo insieme, e informino Sua Eccellenza Illustrissima. 
Illustri Signori e Padroni mia osservandissimi. E' mi occorre dire alle Signorie Vostre che volendomi dare tutti e bestiami che sono oggi a Passelli, che io voglio anche i porci, quali non sono questo anno da levare per venderli per carne, ma sì bene a questo altro anno. Et avendosi a fare uno sborso come sarà questo che passerà il centinaio di parechi, è ragionevole che togliendo assai ossa vi sia della carne ancora: però quando le Signorie Vostre si risolvino a darmi ogni cosa, io lo piglero; quanto che no, dieno ordine di levare ogni cosa, et io per altra strada mi provederò, atteso che così mi pare onesto: e volendo farlo, ordinino uno che li stimi et io chiamerò un altro e subito pagherò i danari da chi mi sia dalle Signorie Vostre ordinato gli paghi. Appresso quivi tutti gli tetti stanno per rovinare; però non voglio metter mano a nessuna sorte di acconcimi o bonificamenti, se dalle Signorie Vostre non ho licenzia, e se nulla ruvina o va male, dolghisi di loro e non di me: perché non farò nulla, se non mi sia commesso. E con umiltà gli bascio le mani. Di Fiorenza gli 20 d’agosto 1569. Di Vostra Signoria Illustrissime Servitore Giorgio Vasari. Alli Illustri Signori gli Signori Dodici Cavallieri del Consigli [sic] Signori mia osservandissimi. Pisa. 
Magnifico et Reverendo Signor mio. L’epitaffio del Sale sarà, come lo vorrete, perché non dà noia a niente in farlo grande o piccolo, perché v’è spazio; e questo si terminerà, veduto le parole. E termini si lassono stare per farvi quelle corazze o spoglie d’armi che si terminò già; né scade far altro che questo. Se vi contentate non far ne l’arco sotto, dove si passa, che epitaffi e grotesche e lettere, tutto si acomoderà, così in questo arco come in quello della Paglia; e l’altare col fuoco, che sia per finimento verso Santa Maria del Fiore, già ne ragionasti. Tutto sta bene, e non si facci statue, perché son pur troppe quelle che si son fatte; et areno di molti fantocci, così non fussi. Pensi un poco la Signoria Vostra, che vorei far dua storie di chiaro scuro per la sala grande nell’opera del Bandinello sopra papa Clemente, una e l’altra dirinpetto sopra la porta nella facciata della guardaroba, che vengono 13 braccia l’una larga et XI alte: queste ci avevamo disegniato in una far l’Elba e l’altra Livorno, in foggia dell’altre; ma perché vano tanto alte e ronpono quell’ordine, ho risoluto farle di chiaro oscuro, perché l’opera è tutta di pietra e farà più unione. Pensate a qualche istoria da far qualche bel capriccio, che poi che costì è il più onorato luogo di casa, si facci anche qualcosa di buono; che so che lo farete. Qui le cose vanno innanzi; et oggi sono stato 3 ore col Principe, che si contenta assai et mi ha ordinato per le muraglie nuove cose, e che si vadi finendo quel che è cominciato: che tutto seguiterò quel che mi toca. Intanto speditevi, che non state bene uno a Pisa, l’altro a Popiano; che io do passata a ogni cosa. Et con questo fo fine, raccomandandomivi. Di Firenze alli X di settenbre 1565. Vostra D. S ServitoreGiorgio Vasari. Ricordatevi della fonte da San Firenze, che ‘l tenpo passa. Al Molto Magnifico et Signor mio, il Signor Spedalingo de’ Nocenti. A Popiano. 
Illustrissimo et Eccellentissimo Signor mio. Maso Zaballi carradore viene per vedere le cave di Saravezza e la strada e modo di tirare fino alla marina, che veduto l’ordine che ci è e de’ carri, buoi, canapi che bisogniano, converrà poi con chi piacerà a Vostra Eccellenza Illustrissima del pregio delle carrate. E perché Vostra Eccellenza Illustrissima mi conmette, che per una mia lo indirizzi a Quella, ecco, che io non manco. Gli ho detto, che vegga di facilitare il negozio sì con la facilità del modo del condurre e parimente della spesa, acciò questo aviamento possa servire non solo per le cose del dominio di Quella, ma per l’altre parte di coloro che volessino e di que’ mischi e di que’ marmi; e mi ha promesso farlo. Altro non mi occorre se non, che Nostro Signore Dio La feliciti e per utile e benefizio comune La conservi. Di Fiorenza alli 27 di novenbre 1564. Di Vostra Eccellenza Illustrissima obligatissimo Servitore Giorgio Vasari. Allo Illustrissimo E Eccellentissimo Signor, il Signor Duca di Fiorenza et Siena, Signor mio Unico. A Pisa. 
Magnifici Signori Operai. Per maestro Simone Columbini legnaiuolo ebbi la lettera di Vostre Signorie insieme con contratto de l’allogazione del coro e il giorno medesimo mi amalai. Sono stato e sto di sorte, che non ho possuto adempiere la voluntà mia per satisfarle. Pure ho resoluto con seco il modo delle dua siede grande del vescovo, le quali lascerano le Signorie Vostre seguire l’ordine da me datoli, né mancate come per il passato il darli danari, avendo lui per cotesto conto ancora aver per resto assai buona somma. In questo mezzo, come sarò guarito, se potrò aver licenzia dal Duca, mio Signore, di venire per fino costì, accioché se arà fatto cosa che non mi piaccia, la racconci, e se le Signorie Vostre gli aranno fatto alterare i modelli, gli lasciai costì, i quali erano stati fatti qui in Fiorenza, accompagnati da miglior iudizio del mio, mi possa dolere delle Signorie Vostre e perché intendo, che state ostinati a non volere levare l’altare e lasciare stare la tavola sola dove la si trova, per poterla, quando sarà tempo, accomodarla in quel luogo dove starà bene, giudico per ciò, che la mia venuta abbi a far poco frutto a cotesta opera e danno e disagio a me. Però prego Vostre Signorie che leviate l’altare solo e lo tiriate innanzi, come sta il modello piccolo, che per ogni sorte di ragione non può né deve stare altrimenti, accagione che questo Natale possiate offiziare e far cirimonie con la spesa avete fatta e se pure fussi impedito, che Sua Excellentia Illustrissima non volessi, che io [non] venissi, per non guastar le cose Sue, per terminare il conto fra Simone e le Signoria Vostra e l’obbligo mi trovo aver con esse per vigore del contratto, manderò una persona suffiziente, il quale sarà da me informato d’ogni cosa da tutte le parti, che dicida e finisca ogni differenzia che fussi in fra l’uno e l’altro, e non mi occorrendo altro, salvo che quando sarò fuora del letto, supplirò a quello avessi mancato, e senza più di dire a Quelle mi offero e raccomando. Di Firenze li 19 di novembre 1555. Di Vostra Signoria Il Vostro Giorgio Vasari. Ai molto magnifici Signori Operai del Vescovado d’Arezzo, mia osservandissimi. Arezzo. 
 Molto magnifico Messer Giovanni. Sono con molta mia sodisfazione e del Signor Spedalingo comparse qui, loro Excellenzie, il che ci è suto grato per amor nostro e vostro, atteso che a l’occasione e presto il Signor Spedalingo farà l'offizio per voi con il Signor Principe, e per quanto ha ritratto del scrivere che fece il Signor Spedalingo a Sua Excellenzia, n'ha ritratto tutto bene per voi, come più appieno Sua Signoria vi scriverà. Di me non dubitate. né temete ch'io non faccia per voi quello che meritate e quello ancora che voi sempre fatto avete verso di me e delle cose mia; vivete sicuro e tutto riposate in Messer Domenedio, nella prudenzia dello Illustrissimo Signor Principe, ne l’amor del Signor Spedalingo e mio. Del’altre cose non parlo, perché non ho che darli per ora cosa nuova; quando ci sarà che dirli, non si mancherà. Et con questo fine me gli raccomando. Di Fiorenza gli 14 d'aprile 1565. Il Duca m’ha detto mille beni del fatto vostro e che v’ha lasciato un cartallion lungo di comessioni. Tenetevi lesto per se bisogniassi ispedirvi etc. Di Vostra Signoria Servitore Giorgio Vasari Al Magnifico et come fratello osservandissimo Messer Giovanni Caccini. Pisa. 
Illustrissimo et Eccellentissimo Signore mio. Non mancai allo aviso di Vostra Eccellenza Illustrissima operare, che quanto prima un di questi carradori venissi, e ci ho trovato più dificultà che non pensai. Ho fatto tanto, che Maso Zaballi, un de primi, s’è risoluto venir lui et andare in sul luogo, vedere, che comodità vi è, e che disagio, e dove s’hanno a cavare degli alti e de’ bassi dette pietre, e che comodità di buoi et d’uomini vi sarà; e visto, potrà referire tutto a Vostra Eccellenza Illustrissima, e Quella resterà seco in quel modo che più gli piacerà. E perché questo è il più sufiziente e di più giudizio, piglierà ordine di tenervi il fratello e con vantaggio di Vostra Eccellenza condurrà quel lavoro, che piacerà a Quella; e domenica partirà, perché ora che il tenpo è un poco diritto, tira un resto di pietre per i Magistrati delle maggiori. Sonmi rallegrato di questa diliberazione, perché spero presto vedere a la sala grande il pavimento di mischio e di marmi da Saravezza. La resoluzione della storia che mancava è venuta a tenpo, perché non mancava a tutta l’opera delle storie del palco altro che questa; la quale ho dato principio, e spero sette quadri che mancano abozar di colori 7, che n’è coperti afatto trenta dua: che spero avergli abozzati questi sette per tutto gennaio. Aviano scoperto un braccio di palco finito di metter d’oro, che fa una gran mostra; et ancora che sia 33 braccia alto con gli sfondati, si vede di terra ogni minima cosa: che n’ho auto gran satisfazione. S’atenderà ora, che s’è visto la sperienzia, gagliardamente. Aviano trovato nelle storie viniziane, scritte dal Benbo, tutta la cosa di Casentino minutamente, della fuga e prigioni e svaligiamento de’ soldati; né possiano essere inputati a niente, se dipigniano le cose medesime che scrivano lor medesimi. Vostra Eccellenza Illustrissima s’Ella non ha letto la copia della lettera dello Spedalingo, che portò il S. Sforzo, leggala nell’ultimo che v’è la fondazione della chiesa di San Lorenzo di Fiorenza, fatta 300 anni doppo Cristo, che talora avendo rispostoci, sendo quella una copia, sarà stata dismessa: che so che Quella ne arà piacere. La sepoltura di Michelagniolo già s’é ordinato di dargli principio, e Vostra Eccellenza Illustrissima non poteva fare la più santa elezione, perché questi giovani l’hanno con questi maestri vechi e tocherano delle busse: tal ordine e studio veggo in loro; e Vostra Eccellenza Illustrissima ha trovato il modo da far non andare, ma volar questa barca. Iermattina viddi 6 pezzi di panni d’arazzi, 3 della via de Servi e 3 della via del Cocomero, tanti belli e coloriti sì bene et condotti di maniera, che io stupì. N’ho voluto dar raguaglio a Vostra Eccellenza Illustrissima, che so ch’ella ha piacere, che le cose che Ella fa fare aquistino senpre in verso la perfezzione. Non mi vo’ distendere per non infastidilla più, poich’Ella sa de’ Magistrati come passa e dell’altre cose Sue. Io so’ sano né so, come si vadia, che non ebbi mai il magior peso né fatica né di tante sorte cose alle mani; e sto meglio che stessi mai: tutto atribuisco a dono di Dio et al fatal genio di Vostra Eccellenza Illustrissima, sotto il quale veggo che ogni dificil cosa diventa facile. E con questa grazia Sua seguiterò felicemente; e con tutto il core meli raccomando. Di Fiorenza alli 23 di novenbre 1564. Di Vostra Eccellenza Illustrissima. Obligatissimo Servitore Giorgio Vasari. Allo Illustrissimo et Eccellentissimo Signor, il Signor Duca di Fiorenza e di Siena, Signor mio Unico. A Pisa. 
Magnifico Messer Giovanni. La Signoria Vostra con la solita amorevolezza darà ricapito alle incluse a chi le vano. Mandasi ancora la margassita per disegniare, e se altro per lei posso, arò caro che mi comandi e si serva di me alla libera. Io non ho che dirli, se non che attendo continuo alle cose della sala. Sono lo Dio grazia sano et al solito tutto di Vostrta Signoria, alla quale prego ogni felicità. Di Fiorenza el dì V di gennaio 1564. Di Vostra Signoria Servitore Giorgio Vasari Al molto Magnifico et come fratello osservandissimo Messer Giovanni Caccini. Pisa. 
Magnifico e Reverendo Signor Priore. Io non ho risposto alla Vostra prima, perché non s’è avuto misure degli epitaffi et ora vi si dice, che facciate quante lettere volete, perché i pittaffi s’hanno a fare alla volontà vostra grandi come gli vorrete, che tutti, perché vanno fuori d'ogni cosa che s’è fatta, si spetterà la misura da voi. L’altre cose vanno alla fine et il Duca ha detto, che si cominci a metter le abetelle per tutto et che a mezzo novembre sarà il più lungo. E come avete inteso, il Principe parte fra 8 dì ed è necessario torniate, perché vi vegga e parli innanzi partire; et il Duca ha dimandato più volte di voi. Ho detto, che siate fuori per far le inscrizioni. In sonma, qui bisognia, passato questa settimana, venire a fine et anodare ogni cosa. Il Moschino ha finito ogni cosa e la storia la fa; così Maso dal Bosco. Sandrino gli manca 3 storie. Sarà lunga cosa, che ho visto il tutto; e voremo finissi questi ornamenti, che ha 22 picttori tenuti in opera un pezzo. Francesco della Camilla è alla fine e Bronzino va piano al solito. Michele ha finito gli Spini; e così Giovannino fa la figura della Religione e la storia; così Batista del Cavaliere è inanzi forte. Maestro Giovanni Strada ha finito 4 storie e seguita il resto, e si farà de l’arco quel tanto che scrivete circa a quelle figure ritratte, che volevi colorire. L’arco si dipignie tuttavia. I Carnesechi sarà cosa lunga, e senpre s’agiugnie qualcosa et questo ci sarà che fare assai. Le cose del canto alla Paglia son tutte inanzi; e credo, che se si fa una storia sua, verrà finito presto. La porta è finita di Santa Maria del Fiore. Resta l’arme del papa. Il cavallo di Vincenzio è innanzi assai, così l’arco del Sale e la porta del palazzo. Batista vostro fa la storia, così Iacopo. Il cortile è in fine, e ci è che far 4 dì apunto. Il ricetto fra la sala de’ Dugento è finito e l’opera del Bandinello ha già intorno intorno le cornice e rinchiuso la colonna; e questa settimana van su le nichie e si sollecita. Federigo ha che far X dì alla suo tela, et io mi manca 2 quadri grandi della sala; poi posso scoprire il palco fino alla serena. Insonma ogni cosa..., la prospettiva el simile, si che potete venire. Io son stato tuttavia male et non ho requie, et pur Dio mi aiuta. Si dette al Caccino ogni cosa, e vi arà risposto. Io non ho che dirvi altro, se non che mi sto così molto malinconico. Il gigante è vicino alla fonte. Per il corridore si passa el Duca v’è stato, che gli sodisfa. Iersera stetti con Sua Eccellenzia a Pitti fino a 3 ore di notte a ragionar seco e de’ casi in questo andare del Principe. E con questo fo fine con dirvi, che qui è in vocie che i Turchi son fuggiti da Malta, han lassato l’artiglierie di Malta et han preso una galea, e sia tale la lor partita, che non ci tornino più. E son Vostro. Di Fiorenza alli 21 di settenbre 1565. Di Vostra Signoria Servitore il Vostro Giorgio Vasari. Al Signor Priore degli Inocenti, Signor mio obss. Mo. A Popiano. 
Molto magnifici Signori Rettori et Signori Deputati. Io non vorria, magnifici Signori Mia, che infra di noi nascessino certi pensieri di mali umori, nutriti da una certa passione velenosa, che nulla non relieva e poco resulta, con dir che io ho sempre scritto alli Deputati della Fabrica e non alli Rettori della Fraternita. Io mi son pensato, come è vero, che tutto sia un corpo, avendo li istessi rettori fattori deputati della Fabrica, e pensando, scrivendo loro scrivere anco alli rettori; perché non tengo uno cancelliere che mi scriva le litere, li registri e faccia tante distinctioni. Ma qui non sta il male, né la puzza di esso. Ma adesso non è tempo il dechiararlo. Basta che io non so donde si nasca che alli mia cittadini io tanto poco grato stato sia, e pure in publico et in privato ho sempre ingegnato fare servizio a ciascuno e onore alla patria in tanti modi, et ora che per ordine di loro Altezze serenissime si fa costì cotesta fabrica da voi tanta bramata, mi siete tutti tanto sinistri per utile e bene vostro: che sa pure ciascuno, quanto ho affaticato in farla passare et ottenuto di quelle cose che mai non l’areste ottenute voi. Io mi ero al tutto resoluto non più travagliarmene e lasciarla andare. Ma da che loro Altezze mi hanno comandato che io ci attenda e non abandoni il negozio, io che mangio il loro pane sono forzato obbedirle; però come cosa di loro Altezze sarà da me vigilata et attesa. E quando costì non si farà quel tanto che sarà benefizio della fabrica, lo farò sapere loro et a chi si aspetta, tanto che la fabrica averà il suo dovere, et loro Altezze saranno da me servite come in tutte le altre loro imprese che mi hanno conmesso: si che levatevi dal’animo tanti mali pensieri e false openioni, che ciò non faccio per cavarne; che del mio ho speso in mandare muratori, scarpellini e quanto è occorso a benefizio di cotesta impresa. Vorrei che tutte le Signorie vostre si arrecasseno la mente al petto et senza passione giudicasseno quello che di male ha fatto loro in tutte le occurrenzie della città il vostro Giorgio. Però attendiamo al bene comune come boni et ammorevoli cittadini e facciamola ormai fornita: che poi che piace così a loro Altezze, deve ancora a noi così piacere. Mandasi per ordine delli magnifici Signori Nove che le pietre si alloghino et i capitoli che osservare devano li scarpellini. Però costì dal Manzolino in poi non ci è altri che sia il caso. Però volendo lui essere il capo, dia la scritta et il prezzo d’ogni cosa, conforme alli capitoli che io come architecto di loro Altezze in questa fabrica me ne contenterò. Ma fuori di lui bisogna travagliarsi con forestieri, perché importa che le pietre sieno apunto ben lavorate, meglio conmesse, con tutte le loro proporzioni et appartenenze, conforme tutto alla voluntà delli Signori Nove, acciò loro Altezze, che mi hanno dato il carico, non si dolghino di me et io ne sia puoi biasimato. E tutto per la poca unione che è infra voi. Atteso che se costì fussero omini che potessimo una impresa sì grande condurla, che qua giù questi Signori sanno quello che ci è et quello che non ci è, avendo nelle loro fabriche delle fortificazioni avere avuto a mandare omini degni, però faccino una compagnia di tanti quanti sonno e dieno la scritta et ne sia capo il Manzolino, che io l’arò caro che le Signorie vostre abbino lo intento loro. E perché si possa dechiarare anco il pregio de muratori, mandino le Signorie vostre li pregi di costì delli muri, delle volte, intonecati et arricciati, mattonati et muratura de’ conci, che si possa mandare i pregi con utile di cotesta fabrica e satisfactione de opera con diligenzia. Et meli raccomando. Di Firenze il dì 22 d’agosto 1573. Di Vostre Signorie Molto Magiche Servitore Il cavall. Giorgio Vasari. A tergo: alli molto mag. Signori Rettori di fraternita et li signori Deputati della fabrica del Monte miei observandissimi d’Arezzo. 
Serenissimo Gran Principe Signor e Patron mio. Se io tardo tanto da una volta a l’altra a dargli conto di me, sendo si può dir solo a queste opere, ancora che io sia veloce, continuo et assiduo all’operare, son tante grandi che non conpariscie con quella volontà che è il dessiderio di Nostro Signore, che è vechio e mio, che vorrei volentier più presto godere i comodi di casa mia che le fatiche e i disagii et le grandezze di casa d’altri. Nostro Signore finalmente si risolvé che la battaglia de' Turchi si facessi di mia mano dipinta nella sala Regia da quella parte, dov’è la porta che entra alla capella di Sisto, et in tre storie pigliassi quella facciata: in una fussi il golfo di Lepanto et la Zaffalonia con l’isole e scogli de’ Cozzolari, nel qual sito sia tutto lo aparato delle galee cristiane e turchesche in ordine da voler combattere, una verso i Dardanelli, l’altra fra l’isole Cozzolare et la Zaffalonia con quel paese ritratto bene di naturale. Dove dalla parte de’ Cristiani fo 3 figure grandi braccia 4, abracciate insieme, figurate per la Santa Lega. Una sarà la Chiesa, Vergine in abito sacerdotale con la crocie papale in mano, sotto l’onbrella e le chiavi et l’agniello di Dio a’ piedi. L’altra sarà la Spagnia, giovane in abito di gueriera col fiume Ibero a’ piedi. L’altra sarà Venezia, una matrona in abito dogale et a’ piedi il suo leone alato. Dalla parte dell’armata turchescha saranno 3 altre figure che saranno abracciate insiemi per la lega de’ Turchi, che figureranno il Timore, la Debolezza et la Morte, et dalla parte di sopra in cielo sarà sopra l’armata cristiana spirti divini, che manderano sopra e’ cristiani palme e corone di fiori; et sopra e’ turchi demoni, che mandino giù triboli, fuoco, e Pandora rovesci loro adosso il vaso aperto di tutti e mali. L’altra seconda storia vi sarà la benedizione che Nostro Signore fecie dello stendardo, qual Sua Santità lo darà a Don Giovanni d’Austria, e metterà in mezzo Nostro Signore il cardinal nostro de’ Medici e Simoncello Diaconi et il Re Filippo e ’l Dogie di Venezia. Saravi ritratti il Signor Marcantonio Colonna, il Gran Comandatore et il Signor Michele Bonello e tutti i Cardinali della lega. In aria sarano 3 Virtù in una nuvola piena di Splendore, aconpagniati da angeli: la Speranza con la quale si mossono i soldati Cristiani; la Fortezza con la quale conbatterono; la Virtù divina con la quale e vinsono, che dicie DEVS SABAOT. Nella terza sarà la battaglia e fierezza de’ Cristiani, che combattendo conseguano la vittoria, con tutte le galee, galeazze, insegnie et altri vasegli, che afondino, ardino e fughino, et il mare pien di morti et affogati e tinto di sangue il mare. In aria sarà uno splendor celeste, drentovi Giesù Cristo con un fulmine in mano, che percuota l’armata turchesca, et in sua compagnia San Pietro e San Pauolo, San Iacopo et San Marco, che in loro compagnia farà gran numero di Angeli, chi con dardi, chi con saette et chi con altre arme celeste, che fracasseranno tutta l’armata de’ Turchi, et da l’altra parte sopra i Turchi sarà una legione di Demonii che fuggiranno, portando via con essi Macometto Maggior Diavolo de’ Turchi. Sotto l’armata cristiana sarà una femina grande a sedere sopra gran numero di turchi prigioni, legati alla crocie di Cristo: questa sarà la Santa Fede, che, alzando il calice con l’ostia da una mano, con l’altra abruscierà con una facie tutte le spoglie de’ Turchi, per il che la lega prima saranno le provincie, la seconda le persone proprie e le 3 Virtù celeste, la terza la lega de’ Santi in cielo. Ho fatto di questa terza già la metà del cartone, ma è sì laboriosa per l’intrigamento delle galee, antenne, remi e bandiere e corde, che mi smarisco spesso, perché è il magior intrigo di cosa che io facessi mai. Spero con la grazia del Signor Dio che, per esser stata fattura sua, che mi darà grazia che io ne conseguirò la medesima vittoria coi pennegli, che i Cristiani con l’arme. Io ho molto contento con questi disegni e capi che guidoron la guerra: il Signor Marcanton et gli altri et Sua Santità. Ho atteso, Signor mio, a bozzar duo tavole per Nostro Signore, una Santa Maria Madalena che è portata in cielo da un coro de Angeli, che si leggie che, stando nella grotta in Francia a far penitenza, era da detti Angeli portata in cielo ogni dì 3 volte, dove in quella grotta Messer Francesco Petrarca nostro vi fe alcuni versi latini. Nostro Signore a voluto la testa del Petrarca a’ piedi, che gli presenti questi versi, che mi par che pur Sua Santitè si diletti de’ galantuomini, che m’ha dato la vita. Nell’altra tavola ci ho fatto, quando San Ieronimo cava la spina al leone, il quale per quel beneficio mai si partì da quello; èci quando i frati gli fan guardar l’asino del convento, che dormendo il leone gli è tolto, e che dubitando i frati che non l’avessin mangiato, fan portar le legnie al leone; poi avendo ritrovato certi vetturali che avevon carico frumento, che gli avevon rubato l’asino, gli fa fuggire e conducie i muli e l’asino al convento carichi di vettovaglia, che i frati non avevon più, et egli fa festa loro. Né per questo s’interpone che già io non abbia fatto 4 pezzi grandi di cartoni per la cupola et che io non abbi martello di tornar presto a servilla. Intanto io non resto pregar Dio per lei et con questo Santo Vechio, che v’ama, ragionargli delle Sue gran virtù; et Dio gli dia ogni contento et mi ami et comandi. Di Roma alli 23 di febraio 1572. Di Vostra Serenissima Altezza obligatissimo Servitore il Cavalier Giorgio Vasarii. Al Serenissimo Gran Principe di Toscana Signor et Patron mio unico. A Fiorenza. 
Illustrissimi Et Eccellentissimi Signori miei. Ancora che poco bisognio per non molestarle avessi la lettera che le Signorie Vostre illustrissime mi hanno mandato de XXVIII stante, è mio debito dirli che non scade ringraziarmi degli ofizii che fo, perché debbo obedire a' cenni dell’altezza del Granduca e poi a cotesta chiesa e palazzo che son creature mie e perfino che non aranno la perfection loro, come mie figlioli debbo tenerne, finché io vivo, protectione. Però io arò caro che l’inpresa del canpanile quanto prima vi si metta mano, a cagione che, se Sua Altezza conparissi costì non trovassi quella torre come sta, che e’ starà molto forte biasimata dal Granduca. Et di quanto quelle delibererano, non eschino di quel disegnio, e bisogniando niente per chi fa o ha da fare, son qui per la Illustrissima Religione; et tutto si governi con sollecitudine. Ho ricevuto la misura della tavola et ne farò disegnio, ricordando al Granduca la cosa dì Santo Stefano Papa e Martire, avendo però di ricordo che Sua Altezza è d’animo che la capella maggiore abbia a esser dipinta le facciate con la storia sua, overo duo statue di marmo che metteranno in mezzo il ciborio in sullo altare abbino a essere Santo Stephano Papa e Martire e l’altra San Cosimo; di tutto a suo tenpo ragionerò e fermerò conforme et al desiderio di Sua Altezza et delle Signorie Vostre illustrissime. E dell’ornamento delle due tavole di legnio da farsi si ordinerà et ordinato si manderà l’ordine da rienpiere i vani, dove aveva andare il mischio; però è bene che tal vano misurato mi si mandi, e se va in drento overo se la faccia è piana, che io possa acomodar la chiesa e dar tenpo a me, che con la cura della sala grande ho preso questo carico. E con questo fo fine pregando il Signore Dio e per la salute di tutta cotesta Religione e particolar delle Illustrissime Signorie Vostre, alle quali resto qui per servirle. Di Fiorenza alli ultimo di dicembre 1569. Di Vostra SignoriaIllustrissima Servitore Giorgio Vasari. Alli Illustrissimi Et Eccellentissimi Signori XII del Consiglio della Sacra Religione di Santo Stefano, Signori miei obsservandissimi Pisa. 
Illustrissimi Signori et Patroni miei observandissimi. Tornai di Roma col Serenissimo Gran Duca signor nostro et con la grztia del Signore Dio sano; dove subito visitai tutte le cose della chiesa della Sacra Religione di Santo Stefano; le quali trovato in buono essere. E prima in quanto all’ornamento dell’organo è tutto finito l’ornamento di fuori e quello che reggie le canne di drento manca poco, a tale che a l’ottava di pasqua o pocchi di più sarà del tutto finito di dorare; et è cosa molto ricca et onorata opera. Però se maestro Giovanni di Stoco ha finito il poggiolo di marmo e mischi, ne avisi, perché d’ogni ora potremo essere a ordine al mandallo. Crederrò bene che se non si è fatto quelle rotture dove vanno le canne secondo che segniò l’uomo di maestro Onofrio che fa detto stromento, che sia ben farlo, perché la polvere nocerebbe, e l’ornamento dorato e le canne e tutto quel che non è fatto si facci presto, perché se maestro Onofrio, che a cercato questo paese per un poco di nocie seco che non lo trova gentile, saria finito del tutto, che le canne son tutte fatte et son cosa rara, che certo a mio giudizio s’è portato benissimo; e l’andrò, or che son tornato, sollecitando. La sedia anch’ella e in fine et fra 15 dì si potrà caricare per condulla costì, che anch’ella è veramente regia, né il Papa ha così bella la sua, che l’ho considerata assai in questa mia andata; uno ornamento delle tavole sarà per tutto aprile o mezzo maggio finito da maestro Nisgii, il quale non mancherà satisfare all’obligo che ha preso. La tavola che ho a fare io è finita di legniame et presto sarà incominciata da me et del continuo l’andrò seguitando, tal che verrà finita in un medesimo tenpo la tavola con l’altro ornamento che gli fa maestro Nisgii. Restami ora che le Signoria Vostra Illustrissima. Mi faccino dar conto del canpanile a che termine si trova, et che avendo riceuto le 8 colonne di marmo, io ne abbi aviso o dalle Signorie Vostre o da maestro G. di Stoco: et nel vero, se io non fussi tanto stanco e dal cavalcare et dalla mala stagione che ho fatto, oltra alle fatiche corporali et di mente per Sua Santità, sarei venuto fin costì: perché la serberò a migliore occasione. Intanto qui si atenderà a far che le cose cominciate abino fine, che passato le feste Sua Altezza mi verrà a vedere a Santa Crocie et li farò vedere ogni cosa; et però saria bene che io sapessi a che termine son le cose costì, acciò lo possa raguagliare, et in mentre le Signoria Vostra illustrissime saranno di mano in mano raguagliate da me, senza che io scriva più ad altri che ve lo dichino; et mi comandino alla libera, perché io non resterò d’essere intorno al Gran Duca, perché Sua Altezza finisca dì dar perfectione al ciborio e alla facciata et finalmente a quel che ha bisognio si onorata Religione, senza che mi sia ricordato, et già ne vedete la prova. Sarebbemi caro che Nanni di Deo lavoratore a Passegli in Valdarno a S. Giovanni, che è povero et ha d’avere dalla Religione da lire 60 in circa o quel che sono, che Batista di Ser Marco non gli ha voluti pagare, che ha fatto et fa la fattoria per le Signoria Vostra Illustrissima, come per una fede di mano di detto Batista li mando, però quelle guardino a’ libri suoi che di tanto è creditore. Però potranno scrivere al detto Batista che gli saldi il conto, perché io fo fede che ha 13. Boche et la fa male afatto, et è merciede aiutarlo del suo. E perché passai nell’andata dì Roma da Passegli è necessario che i palchi et i tetti di quelle case che questa invernata crudele hanno patito et sene vengano in terra, come altra volta scrissi, o che io gli aconci, che non e molta spesa, overo che i visitatori veghino et dieno comessione o ordine asettargli; et facendomi motto, gli mosterrò la via da asettar con poca spesa e bene. Altro non ho che dirli se non che io resto alli comandi di quelle; che Nostro Signore Dio gli feliciti et exalti. Di Fiorenza alli 25 di marzo 1570. Di Vostra Signoria Illustrissime Servitore Giorgio Vasari. Alli Molto Magnifici et Illustri Signori XII Cavalieri del Consiglio della Sacra R. Ne di Santo Stefano, Signor miei obsservandissimi. A Pisa. 
Ho veduto quanto si richiede per i vostri disegni e scritti, ed in somma vi dico che tutte le cose dell’arte nostra, che di loro natura hanno disgrazia all’occhio, per il quale si fanno tutte le cose per compiacerlo, ancora che s’abbia la misura in mano e sia approvata da’ più periti e fatta con regola e ragione, tutte le volte che sarà offesa la vista sua, e che non porti contento, non si approverà mai che sia fatta per suo servizio, e che sia né di bontà, né di perfezione dotata. Tanto l’approverà meno quando sarà fuor di regola e di misura. Onde diceva il gran Michelagnolo, che bisognava avere le seste negli occhi e non in mano, cioè il giudicio, e per questa cagione egli usava talvolta le figure sue di dodici e di tredici teste, secondo che le faceva raccolte, o a sedere, o ritte, o secondo l’attitudine; e così usava alle colonne ed altri membri ed a componimenti, di andar più sempre dietro alla grazia che alla misura. Però a me, secondo la misura e la grazia, non mi dispiaceva dell’Annunziata il primo disegno fatto con un orizzonte solo, ove non si esce di regola. Il secondo, fatto con due orizzonti, non s’è approvato giammai, e la veduta non lo comporta. Il terzo sta meglio, perché racconcia il secondo per l’orizzonte solo; ma non l’arricchisce di maniera che passi di molto il primo. Il quarto non mi dispiace per la sua varietà; ma avendosi a far di nuovo quella veduta bassa, rovina tanto, che a coloro che non sono dell’arte darà fastidio alla vista; che, sebbene può stare, gli toglie assai di grazia. Crederei che chi volesse durar fatica a trovare qualche bel casamento, come fece Messer Andrea Sansovino a Loreto, nella facciata dinanzi la cappella della Madonna, in quella sua Nunciata, dov’è un casamento di colonne in piedestalli, gittando archi, fa un isfuggimento di trafori molto bello, ricco e vario; oltre che quell’angelo che è accompagnato d’altri che volano, ed a piè con esso, ed in aria quelle nuvole piene di fanciulli, che fa un vedere miracoloso, con quello Spirito Santo. Per lo che mi pare che quelle due figure, sì povere e sole, sieno due tocchi d’anguille in un tegame. Però con l’ingegno vostro, siccome avete saputo rilevare altrui quello che non vi piaceva, potrete ancora far di più che non dico e desidererei, poiché è opera di tanta importanza ed in così celebre tempio, come odo. Se io non sapessi il valor vostro quale sia, ancorché io sia occupatissimo nelle opere di Sua S., avrei anch’io in questo vostro garbuglio sopra ciò alcuna cosa fatto; ma basta, che mi piace il modo di racconciare il secondo disegno col terzo vostro, ed il capriccio del quarto non mi dispiace, purché si fugga il travagliar l’occhio, il quale, offeso che è, fa che il cuore non dia aiuto alla lingua che ragioni di modo che si resti contento. Della pianta del tempietto ed altro che voi dite, non è dubbio che è meglio l’ordine e disegni vostri; e credo che altri di valore v’abbiano detto sopra abbastanza; perciò mi rimetto al giudicio di essi e di coloro, i quali tutti credo che ne sappiano assai più di me. Restami a dirvi che le occupazioni per conto della grand’opera del papa mi han fatto parer tardo nel rispondervi e nel ragionare così sobrio sopra le vostre dimande; però vi dovrà bastare quanto vi scriverà l’accademia. Mi partirò l’ultimo dì di settembre per istare questa vernata con Sua Santità in Roma. E con questo faccio fine, dicendovi che qua e là sarò sempre vostro. 
Molto Magnifico Messer Giovanni. Io non so se la Signoria Vostra tornerà di qua. Nanzi ch’ella torni, mi facci grazia di far col Cervelliera se sa chi edificò il Canpanile di Pisa, che credo che ci sia drento il nome, così il Canpo Santo, o se l’operaio n’ha ricordo, et mandatemegli n’un poco di carta. Io non ho sentito nuove di Vostra Signoria e penso che la fretta vi abbia dato briga, et intanto finita ch’ell’è, tornatevi a vedere. Direte a Maestro Davitte da mia parte che mi mandi tutto il vano della larghezza et lunghezza dove s’ha a far la chiesa, che tanto ho ordine da Sua Eccellenza. Non gli scrivo, perché non ho che dirli, se non che Sua Eccellenza dice che io gli dica che egli amattoni le stanze che si possa abitare e credo che alle prime aque verano costì; et intanto, se venite di qua, potrei venir con la Signoria Vostra, alla quale mi raccomando insieme col Signor Montalvo. Fui al Poggio oggi a otto e tornai iersera a far ghiribizzi. Di Fiorenza alli 3 di ottobre 1562. Di Vostra Signoria Servitore Di grazia mandate questa a Carrara al Moschino. Giorgio Vasari Al Molto Magnifico et signor mio observandissimo Messer Giovanni Caccini, Proveditore di Sua Eccellenza Illustrissima. Pisa. 
Magnifico e Reverendo Signor Priore. Mandovi i vostri disegni: ma da Donato indreto bisognia provederne, perché non ce n’è da farne duo parte; ma ce ne sarà bene, perché ne spetto. Così per tutto il corpo manca de’ nuovi, che non ce n’è copia d’buoni, che tutto vi si provederà: intanto squadernate questi. Doppo la partita sua non ci è altro, né dalla corte, né di nessun luogo. State sano; godete, che io vi spetterò, perché son risoluto, perché se ‘l Duca tornassi, trovi finito. State sano e amatemi, com fo voi. Fiorenza alli XVIII di aprile 1561. Di Vostra Signoria Servitore Giorgio Vasari. Al Molto Magnifico e Signor mio observandissimo, lo Spedalingo d’Nocenti. A Poppiano. 
Magnifico e Reverendo Signor mio. Tornai da Pisa domenica sera; e se io non mi fussi convenuto far la via di Lucca e di Pistoia e del Poggio per le facende di Sua Eccellenza Illustrissima, io facevo la via di costì, perché son pieno come una uva e ho gran bisognio per molte cose esser con la Signoria Vostra. Inperò mi sarà caro che la Signoria Vostra mi mandi a dire, se sarete di ritorno, come qui si dice, se non, o con lettere o in qualche modo vedrò di far che sappiate il tutto. Il Duca lo lassai sano e di buona voglia, così Don Arnando quasi senza febre, e se bene è venuto la beretta rossa, che l’ha portata il Giannotto, cameriere di Sua Santita, per questo non ha saputo ancora d’esser cardinale né sa meno, che la Duchessa e gli altri sien morti. Lassai bene il Duca molto consolato e ho durato fatica a partirmi: n’ha auto gran contento e son tornato risoluto di molte cose, che ho bisognio di tenpo. M’è parso, quando son tornato, non essendo voi, non aver fatto niente, e ne sto con martello. Bartolommeo Gondi anch’egli patiscie; e perché saria bene che, per esser lui vechio e io in facende, la Signoria Vostra anche per le cose sue venissi, che saria a proposito, promettendovi, dato che io avessi ordine a molte cose, perché il Duca ha auto dal papa aviso che a mezzo febraio vole essere a Bolognia, di voler passar di qui, che così m’ha ordinato il fine di molte cose, se pur venissi: e questo basti. Del resto io son sano, sto bene e con dessiderio di vederla. Di nuovo non vi dò altro, se non che la moglie di Don Luigi la lassai, che stava male afatto e in pericol di morte: tanto disse messer Andrea e messer Benedetto Varchi, quali l’uno e l’altro vi si raccomandano; e simil fo io. Di Firenze alli 19 di gennaio 1562. Di Vostra Signoria Servitore Giorgio Vasari. Al Molto Magnifico e Reverendo Signor mio, Il Signor Priore degli Inocenti. A Poppiano. 
Reverendissimo Monsignor patron mio. La speranza che v’ha data il Serenissimo Principe sarà stata presaga della dessiderata vostra voglia, che anche di qua sono le cose molto più morbide ch’elle non sono state fin qui con questo Datario, e si spetta solo ch’el papa torni da Civita Vechia, che sarà domani il più lungo, et ch’el cardinale nostro Medici, che è con seco, di nuovo facci lui col Datario il resto; et ne veggo quel fine che io ho senpre dessiderato per lei, e che l’inbasciadore et i padroni dessiderano. Intanto state di buona voglia, come v’ho scritto senpre, che avete Dio, i padroni, gli amici et ogniun dal vostro etc. Io meno le mani come un piffero, e, Dio lodato, tutti i sei cartoni grandi delle 6 storie della sala son finiti afatto, né s’è mai fatto meglio, Deo aiuvante; et nella sala sarà finito fra otto dì 2 storie colorite a fresco tutte di mia mano, che vol dir qualcosa, et si anderà seguitando di sorte che, martedì prossimo che Messer Lorenzo da Bolognia con 2 altri viene qui per dare aiuto, io crederrò che per tutto aprile aver finito ogni cosa e licentiare omnes gentes; ma io non crederò già poter partire di qui se non al fine di maggio, perché arò che trescare aver qualcosa per Marcantonio mio nipote; che questa Corte è molto lunga, et ancora che io sia favorito, ben visto etc., questa cosa dello spedirsi ha ’l diavolo adosso; pure io so’ pratico e Dio m aiuterà et arò fatto una delle magior prove che io facessi mai, perché se questa sala l’avessi auta a far Malagigi, gli sarebbe messo paura, e allui et a’ suoi diavoli, ma perché qui, Monsignor mio, ci è Dio et lui fa queste cose et non io, et siate certo che gli è così. Intanto goda che io so’ innanzi coi disegni finiti della gran cupola, et ne portero finiti tutto. Da’ primi ochi in su, et son cose da contentarsene. Insonma questa citta ha un fato teribile, perché si studia caminando, questo basti; et se il mese di maggio l’ho a consumar qui, farò un fascio di cartoni per la cupola, tanto ch’el tenpo non si perderà. Questo basti fin qui: io arò caro i capperi; così come spesso in questi luoghi santi con le mie fredde orazioni prego per lei, così facci far per me a coteste caste fanciulle, che Dio, che mi prospera, augumenta d’ogni cosa, mi dia grazia che io dia fine onorato per gloria sua a questo lavoro e torni sano a dar fine alla cupola, accio ch’el nome suo a gloria sua, che m’ha dato questo talento, io conseguisca in questo mondo la fama et nell’altro la gloria. Et allei et alli amici mi raccomando. Di Roma alli 18 di febraio 1573. Vostro il Cavalier Vasari. La Vostra lettera s’è mostra allo inbasciatore; ne suscita di nulla del vostro volere et quando s’aconcie ne le scritture. Al Reverendissimo Mon Signor il Signor spedalingo degli Innocenti. A Fiorenza. 
Magnifico et Reverendo Signor mio. Io ho fatto già fare i ponti nella sala de’ Re e vado mettendo in ordine i cartoni per finire le storie cominciate, quantunque Sua Santità voglia che io finisca la Sua Regia afatto et di mia mano. Però io andrò finendo quel che io ho cominciato, che non sarà poco, poi a bellagio ci risolveremo, et intanto anderò le cose della cupola, facendone de’ disegni che inportano, tanto che io mi conduca a marzo, et se io potrò, vedrò di non passare, che io me ne ritorni a godere la pacie di casa. Qui Sua Santità mi fa tante carezze che non è possibile; àmmi fatto acomodare in Belvedere di stanze migliori e sale lavorate di stuchi et dipinte di storie di mano di Federigo Zuchero, così 2 camere molto belle, che n’ha fatto parare una di panni de' arazzo con cuccie di drappo, che né Apelle né altri da Re ebbano tanto onore. Io sto bene della vita et anderò cercando di mantenermi; et così facci la Signoria Vostra. Salutate Batista et Francesco et Livo et Messer Gostantino et gli altri nostri; che Dio vi dia ogni contento etc. Di Roma alli 21 di novembre 1572. Di Vostra Signoria Reverenda Servitore Il cavalier Giorgio Vasarii. Al Molto Magnifico et Reverendo Signor mio il Signor Vincentino (sic) Borghini Priore de' Nocenti. A Fiorenza. 
Illustrissimo e Eccellentissimo Signor mio. Mando il modello del palazzo de’ Cavalieri di Santo Stefano e con esso maestro Batista Botticelli, nostro fallegniame, che l’ha condotto, acciò che quelle cose che non ho saputo fare io, Vostra Eccellenza Illustrissima le facci aconciare a modo Suo, dicendo, che la sentenzia di Michelagniolo nostro è verissima, che i più benedetti danari, che si spendono a chi vol fabricar, sono i modegli. Vostra Eccellenza vedrà e intenderà da maestro Batista a tutto quel che son ito investigando per la comodità di cotesto luogo, il quale di cosa bieca e stravolta mi è parso averlo ridiritto assai, e penso, che anche alle mani di Vostra Eccellenza Illustrissima guadagnierà qual cosa, che tutto pigli da me con quel buono animo e da quello ingegnio che ho tutto dedicato a Vostri comodi; e mi sarà caro gli sodisfaccia (se non a rifarli da capo), che mai sarò stracco di servilla o colle mani o con l’ingegnio. Le cose di qua vanno benissimo sì del palazzo e sì de’ Magistrati, che dell’uno e dell’altro maestro Batista sudetto Le darà particular raguaglio, perché le maneggia tutte. Il palco della camera, dov’el ‘ ritratto di marmo, s’è alzato, e le scale son levate tutte e si rifanno, e lo scrittoio della Duchessa delle camere d’oro s’è salvato; e perché spero alla tornata di Vostra Eccellenza, Ella goderà e vedrà finito ogni cosa, non Le dirò altro se non che le stanze terrene di palazzo fanno stupir chi ci viene: che già son rovinate tutte le volte et i tramezzi, e già è condotto le mura nuove a’ peducci delle volte grandi; e di corto si metterà mano alle volte de’ mezzanini. Inn dogana s’atende al passo, che tutte lasso le minuzie a contare a maestro Batista etc 1 .  Il Rossino gioelliere ci ha recato molti diaspri, e credo, riusciran belli, e molti lapis lazzari; che se gli ha lassati a Vostra Eccellenza Illustrissima i lapis’, qui ce n’è bisognio. Vostra Eccellenza ce ne mandi, perché daren principio al fregio, perché le cantonate son finite, e poco manca al mezzo. Vostra Eccellenza Illustrissima si ricordi, quando Le par tenpo, spedire la cosa mia, poi che Quella vede, che dì e notte son senpre intorno alle Sue, e a Quella con tutto il core mi raccomando. Di Fiorenza alli XXVIII di febraio 1561. Di Vostra Eccellenza Illustrissima Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e di Siena, Signor mio Unico. In man propria dove sia. A Giorgio Vasari, Pittore di Sua Eccellenza. Fiorenza. 
 
 
 1 Sta bene Lelio T. 3 marzo '61. 
Molto Magnifico Messer Giovanni, Signor mio. Io mando costì Maestro Batista Botticelli col modello, il quale arò caro che si stia con voi e che gli facciate al solito carezze, e quanto prima lo facciate spedire e me lo rimandiate; e gli do tutto questo ordine: inprima che non facci se non quel tanto gli direte. E mi pare che subito troviate Maestro Davitte, che si scassi il modello in casa vostra e che, se bisogniassi aconciar niente, a modo di Maestro Davitte si facci e poi si mostri al Duca, che mi sarà caro che voi siate con Maestro Davitte e si vadi acomodando, perché non ci sia contrarietà; perché non c’essendo io costì, ancora che ‘l modello stessi meglio del mondo, ogniuno ha ‘l suo parere, e perché s’è fatto tutto in sul disegnio di Maestro Davitte, operate con seco, che non facci che gli piaccia in casa vostra, poi gli dispiaccia apresso al Duca. Voi m’intendete. Io vo tutto il mio bene a Maestro Davitte; queste fatiche, che si son fatte, e tutto per fargli onore. Poi non vorrei avere a venir costì, se io sentissi cosa che non mi piacessi; inperò voi siate galantuomo. Io dico che tutto s’aconci in casa vostra, poi si mostri al Duca, che tanto scrivo a Maestro Davitte. La Signoria Vostra mi ha inteso. Apresso poiché già vicino a duo mesi, Maestro Batista è stato con un garzone in far questo, ch’el poveromo sia pagato. Ho dettò che val più di XX ducati; pur se li dia quel che pare al Duca, se vedete che bisogni, perché l’ho scritto a Maestro Davitte, se bisogniassi ch’el Signor Montalvo ne dicessi al Duca una parola, faccilo per amor mio, perché è onesto che gli omini si satisfaccino, che così vole il giusto. Il Ferrino, lo potrà far lui, se signor Montalvo ne dice una parola. Lo Spedalingo vi saluta e vi spettiamo. Spettavo il modello; se la Signoria Vostra non viene, mandatelo per Maestro Batista o fatelo disegnare a lui. L’uve passe saran buone questo altro anno, così l’ulive, faren senza il zibibo. Quel vostro navicellaio non è conparso ancora; tutto per aviso. Altro non vo, dirvi se non che del successo spetto risposta, e voi aconpagniate il modello al Duca e porterete questa al signor Montalvo, che son tutto suo e vostro. Et vi bascio le mani. Di Fiorenza alli XXVIII di febraio 1561. Di Vostra Signoria Servitore Giorgio Vasari. Al Molto Magnifico et signor mio Messer Giovanmi Caccini, Proveditore di Sua Eccellenza Illustrissima. A Pisa. 
Molto Magnifico Messer Giovanni. Ancora che stasera el riconciliarsi e molte altre cose che ne inpediscano il riscrivere allungo, molte cose non dirò solo se non che la Signoria Vostra stia avertita alla cosa del Ferrino, perché so che ci è chi n’ha voglia e chi l’aiuta, che tutto credo in contrario, perché il Duca è inrevocabile, massime così ora. Intanto state pure atento, perché io sia in tenpo a rescrivere se bisognia. Del Signor Montalvo et di Messer Traiano già lo sapevo. Tutto mi piace. Intanto state sano che son tutto vostro, simile lo Spedalingo che vi saluta con meco. Della lettera, che la Signoria Vostra portò al Duca, l’ho riauta piena di rescritti. E di tutto vi ringrazio. La Signoria Vostra saluti Messer Guido Guidi, Proposto di Pescia, e gli dica, che non si può far ben per l’anima che non si facci bene al corpo; là dove io, che per questo anno atendo al corpo e non all’anima, vo’ che Pisa la godi il Duca, lo studio e la corte, e che io ho sentito le tenebre di qua che mi bastano senza quelle di Pisa, e che son suo e vostro insiemi. Salutate Maestro Davitte e che sento che ci è sue lettere, ma per sino a ora non l’ho aute, un poco più che l’endugino per questo sabato ch’è santo. Non gli risponderò, ma salutatelo per mia parte. Gianni mio viene costì per alcune sue facende; vi farà motto quando partirà volendo voi nulla. Altro non mi occorre salvo che son vostro. Di Fiorenza alli XXVIIII di marzo 1562. Di Vostra Signoria il Vostro Giorgio Vasari. Al Molto Magnifico et Signor mio observandissimo Messer Giovanni Caccini, Proveditore di Sua Eccellenzia illustrissima. A Pisa. 
Molto magnifici Signori Rettori. Alla vostra di sette di genaio passato non ha bisogno d’altra resposta, se non ringraziarvi del bon animo che quelli hanno verso di me, come essi veggano la prontezza del mio verso non solo a cotesta casa pia, ma a tutta la mia città. Restami solo recordarli che sieno con li deputati della Fabrica et ultimino, che s’abbia la cava delle pietre nella casa del Valdambrino o la comprino, accioché andando la muraglia inanzi si possa quest’anno voltar la loggia tutta in su pilastri et voltino le botteghe per tanto quanto tiene dalla casa de Romani al canto del Monte, atteso che meglio areste fatto la logagione dello scarpello e con più vantaggio nel tempo del verno, che non fareste a primavera, che ognuno trova da far, et il sollecitare mi pare strano, vedendo voi tutti che cosa fano a benefizio publico et ornamento di cotesta povera e distrutta città, che se Dio m’avesse dato il modo de l’esser ricco de robba come de ingegno, l’arei voluta far del mio et condotta in un subito. Valetevi de l’occasione et siate ardenti a benefizio vostro, che quando sia condotta, averete per male de non esser stati solleciti, e perché si more et ogni cosa passa, fate del tempo che avete di far qualche frutto et un par vostro ne lasciare segno, et perché nel retto intendo che le cose van bene, non so che dire altro, se non che resto ai servizii vostri. Di Roma alli 19 di febbraio 1573. Ai Vostri Signori Affetionatissimo vostro concive Il cavallier Giorgio Vasari. 
Reverendissimo Monsignor. Né la Signoria Vostra né io aviano a far fede l’uno a l’altro dell’amore che ci portiano, perché io mi rallegro col vostro riso e piango con le vostre lagrime, ho dolcezza, vedendo e legendo le sue, come veggo ch’ella fa lei delle mie, et insoma io torno volentieri per amor vostro e del mio Gran Duca che, ancora che non sia sano, lo troverrò pur vivo. Signor Prior mio, questa Roma è una buona Roma per me, che m’ha già tante volte cavato di stracci, et ora questi ciechi vegon lume. Questa è una gran bella sala, et il Signor Dio in questi così pericolosi casi m’ha levati tutti gli aiuti, che mi vituperavano, et il far di mia mano dà tutte le vittorie, né pago il boia che mi frusti. Sia laudato il Signore! Questo Papa mi ha posto uno amore che gli duole la mia partita, et opererà con cotesti Serenissimi che io ritorni questo altro verno. Orsù l’esser dessiderato da tanti, ora che son cattiva roba, è gran dono del Signore; però io me ne torno volentieri e so stato qui per ispedire queste faccende. La mia è spedita, perché torno satisfatto e contento; e Marcantonio, Sua Santità gli ha dato un entrata di scudi 100 l’anno per il primo ufizio che vaca, o cavalierato o altro, et il Datario è diventato tutto mio nello scoprir della Sala et nel vedere un ritratto d’un papa che io ho fatto, che favella, e se gnene fa uno per avelenarlo, e la cosa vostra passerà bene et si spedirà, perché se bene io mi parto, la lasso aconcia. Et ho predicato tanto di voi a questo asino che, come verrà l’ocasione, la presenterà al papa, che in questo ultimo ho fatto seco il resto, e sarete servito, che in vero l’ho più caro che se io avessi condotto a fine la cupola. Et ho rotto il vado della tardità dello inbasciatore, il quale m’è paruto conprendere che gli abbia caro di mandarvela lui per onor suo: a questo mi acordo, purché voi siate servito. Basta che arete facolta di testare per 1200 scudi della eredità paterna, materna, et di quel vostro cugino; mi sono informato che è stato ben tacere il resto per molte cagioni. Dio lodato dogni cosa. Io mi partiro lunedì, che sarà il primo di giugno. Verrò a bellagio, 20 miglia il dì per il fresco della mattina e sera; ho posate buone, perché Farnese mi allogerà a Caprarola, il cardinale Simoncello a Orvieto, Messer Piero Bacci governatore a Castel della Pieve, mi spetta a Cortona il Vescovo, in Frassineto Mona Cosina, Arezzo il resto de parenti, et di lì arete mie lettere, perché ci starò X dì. Poi me ne verrò con la Cosina dalla Verna a Camaldoli, che Sua Santità gli ha dato licenza ch’ella possa entrar in la Badia da basso, poi vereno da Valle Onbrosa a Fiorenza, parte per ispasso et parte per riposarmi. Et intanto godete et amatemi, che sapete quanto io sia vostro. Ho caro aver sentito di Batista il tutto et del Crocifissaio, che tutto lodo, e lo saluterete con Francesco et gli altri vostri di casa; portovi gli Agnus Dei. Di Roma alli 29 di maggio 1573. Di Vostra Signoria Servitore et Amico il cavalier Giorgio Vasari. Al Reverendissimo Mon Signor il Signor Spedalingo de' Nocenti Signor mio in Fiorenza. 
Molto Magnifico Messer Bartolomeo, Signor mio. Tornai ieri da Pietra Santa, et aviano trovato una cava di mischii bellissima e grandissima, che Sua Eccellenza vole far di quella l’opera di San Lorenzo; similmente una cava di marmi bianchi, che n’ha auto Sua Eccellenza grande allegrezza. Mi fecie al mio partire di Livorno lassare in suo mano tutti e memoriali per ispedirgli in quel mentre che io tornava; et iersera mi fu reso dal Concino ogni cosa, ecetto la lettera del Magistrato e la lettera che mi fu data dal cancellieri, per conto che Francesco della Casa potessi riscuotere da’ camarlinghi e l’acrescimento del suo salario. E ne parlai al Duca per sapere, se l’aveva: mi rispose, che credeva averle segniate, che io cercassi a’ segretari se l’avevano, e non l’avendo, rimandassi costì per la copia; che subito io gnene mettevo innanzi, le segnierebbe. Qui i segretari non l’hanno né si ricordano, s’elle son segniate, dove è necessario, che la Signoria Vostra mandi per il cancellieri subito e vegga, s’elle son venute, e sendo costì, scriva, che me ne verrò subito; e s’elle non ci sono, facci far la copia della lettera del cottimo e quell’altra di Francesco e me le mandi per via della posta, o in mano del Signor Montalvo o di Messer Sforzo, con una copia a lui, che le arò subito, che non ispetto altro. Vi fo bene intendere, che il Puccino e Francesco di Ser Iacopo feciono una suplica a Domenico di Zanobino muratore, perché e’ chiedessi il cottimo a Sua Eccellenza; e diceva, che la Signoria Vostra ed io andavamo a’danni della fabrica e non all’utile. Questa suplica Domenico, che è stato a Pisa non l’ha presentata al Duca, perché non ha auto la comodità. Io ho ditto quanto acadeva a Sua Eccellenzia de’ modi cattivi che si tiene per rovinar cotesto lavoro: È necessario, che una volta con una vostra lettera overo col Magistrato, senza Bernardo, gli laviate il capo; e perché tosto sarò da voi, areno agio e canpo di ragionarne. Farò fine, dicendovi, che iermattina mandai per comessione del Duca per il signor spedalingo, che sarà qui stasera o domani al fermo. Intanto io tiro le corde alla chiesa de’ Cavalieri; e se mi mandate o le lettere o la risposta, me ne verrò subito, e se scade, che io facci niente per lei, avisi, che sa quanto io desidero che ella mi comandi. Direte a ser Pietro, che abbi cura alla casa nuova, che son qui, e che abbi cervello; e questo lo farete come da voi, e mi vi raccomando. Di Pisa alli 8 di gennaio 1563. Il Duca sta benissimo e negozia poco, ma si va passando tenpo. Di Vostra Signoria Servitore Giorgio Vasari. 
Illustrissimo e Eccellentissimo Signor mio. La torre, quale era in sul canto di Lungarno de’ Girolami a canto al capitano Leone, s’alogò ai picconieri dieci giorni sono per ordine de’ Cinque Proveditori per farla venire in terra. Considerato, che inportava la spesa del gittarla giù a poco a poco tanto che ne volevano ben scudi 200, che con meno di XXX si faceva venire in terra, e considerato sì alla facilità come alla spesa, sbigottiti, perché erano le mura grosse braccia 3 1/3 e tutta di materia dura e fuori di pietre squadrate, s’ordinò per il miglior modo, che si seguitassi il tagliarla, e perché tutte le mura che confinavono con essa, che eron quelle del capitan Leone, dove per un disegnio, mandato di mia mano a Quella, tinto di rosso, Vi mostravo, che dovevano servire per fare il magistrato dell’Onestà e della Decima et andare in terra. Ora iersera a XXIIII ore, sendo tagliata detta torre, venne giù, e fuor del giudizio di tutti noi, che pensammo, che ella per la grossezza sua dovessi andare d’un pezzo verso i Castellani, perché il taglio era a sghenbo, cioè basso dinanzi e alto di drento di verso il capitan Leone, cominciò in mezzo a gonfiare e andò equalmente ogni parte sì di verso Lungarno come di verso i Castellani e di verso la zeccha, e simile la parte del capitan Leone verso la parte di quella casa che doveva entrar ne’ Magistrati, dico la segniata di rosso, e tutta quella parte ha sfondato per fino alla cantina. Dove iersera il povero capitan Leone, il quale v’aveva pure e le masserizie della cucina e molt’altre robe d’inportanza e il vino massime, è sotto la rovina la magior parte. Ma quel che inporta è che la casa, dove gli abita, non gli è rimasto che una camera e senza l’aqua. Bisognia ordinar, piaciendoli, o la riconpensa di quella casa vicina, come scrisse il Magistrato de Vostri Proveditori, overo di provederlo altrove; perché iersera me ne dolse stranamente, che piangeva, che non mi bastava l’animo quietarlo. Pur quel ch’è di bene, che se non ero presto a far rovinare, n’un luogo a canto alla torre che i piconieri potessino passare alla volta della volta de’ Girolami, per il loro troppo animo sarien capitati male. Salvoronsi tutti, né fecie male a nessuno! et il miracolo è che sì gran muraglia si sia tutta trita, come la fussi pesta; perché facendosene i pezzi in aria, vennon’ a pestarsi l’uno l’altro. Io n’ho voluto dar raguaglio a Vostra Eccellenza, acciò Quella sappi l’intero di questo successo Noi muriano al lungo, e la cosa camina. Restaci l’uomo più per i conti che per altro; e credo, che male si possi far senza, perché fareno un bosco di scritture. Vostra Eccellenza meglio di me conoscie il bisognio. In palazzo si seguita, e io lavoro al solito. Così si fa a Castello dal vivaio. Ho trovato certi pezzi di pietre, che mancano al tavolino, come Vi dissi che, come ho auto certe altre, le manderò a Quella; alla quale con tutto il core mi raccomando. Di Fiorenza alli XVIII di aprile MDLXI. Di Vostra Eccellenza Illustrissima Obligatissimo e Umillissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e di Siena, Signor mio unico. Dove sia 1 . 
 
 
 1 Della torre aver fatto, come ha fatto, non è cosa nuova, e tutto sta ben; poi che il resto aveva a rovinare altrimenti, non si mancherà e doveva sgonberare. Lelio. T. 20 Apr. 61. A’ Giorgio Vasari, Pittore etc. Fiorenza. 
Serenissimo Gran Principe, Signor et Patron mio. Se sono stato tanto a non dar nuove di me e dell’opera che fo in questa Sala Regia a Vostra Altezza, e’ non si maravigli, che io o atteso a menar le mani, e tanto innanzi sono che di sei storie grandi ch’elle sono, son da una in fuori, la quale e anche innanzi, finito ogni cosa, e questa spero che ella sarà finita insieme col pavimento, che tuttavia si mura, al Corpus Domini; che il Signor Dio me ne dia la grazia, perché questa volta io son frolo, né credo veder l’ora di basciarvi le mani. Nostro Signore e questi Signori son satisfatti assai sì della bontà dell’opera e fatiche fattevi e studii, come della velocità e cortezza di tenpo; però, da che è venuta questa nuova della lega finita de’ Veneziani, Sua Santità era per voler disfare una storia della mostra della Armata, ma la bellezza dell’opera e tanta fatica l’ha fatto soportar ch’ella vi resti dipinta con essa lega. Et ieri che finii un suo ritratto per porlo in detta sala, mentre lo facevo, ragionò assai, dolendosi della poca fede e torto che gli han fatto i Veneziani; et doppo molti varii ragionamenti mi chiese, innanzi che io partissi, che io gli facessi un ritratto del Gran Duca et uno di Vostra Altezza Serenissima e così quello della Serenissima Consorte Vostra, che tanto farò. Di quello del Gran Duca ho mandato costì per un mio originale, che non è mala cosa; di quello di Vostra Altezza ho bisognio che Quella me ne mandi un poco di ritratto dello scudo del viso, che io lo possa fare, ch’el resto del busto et delle mani farò io da me; e similmente dello scudo del viso di Vostra Consorte Serenissima. In oltre arebbe caro che della cava de’ mischi di Saravezza, quale gli sono stati tanto celebrati per le porte de’ Pitti e colonne di Santa Maria del Fiore, che ne desidera vedere il saggio. Vostra Altezza ordini che mi sia mandato o qualche tavoletta o palle, che Sua Santità possa vedere et le machie e’lpulimento, perché ha animo far non so che coro a Bologna in San Petronio. Certamente che l’ho trovato molto amorevole e grato in verso l’altezze Vostre Serenissime, et gl increscie tanto della indisposizione del Gran Duca, che io non gli vo mai inanzi che e’ non discorra meco sopra di ciò e con grande afezione. Intanto io non ho mancato seguitare, secondo l’obligo mio, di tirare innanzi i disegni della gran cupola molto ben finiti e studiati, come Vostra Altezza vedrà nel mio ritorno, tanto che io ho condotto asoluti tutta quella parte da e primi ochi della volta della cupola fino alla lanterna, acioché nel mio ritorno, quando io sarò riposato qualche dì, si possi dar principio al restante che manca, per vederne il fine; che nel vero, Signor mio, io questa volta mi sono stracco. Et avendo arivato a 60 anni, le fatiche gravi et i disagii che si patiscie in questi lavori sì sconci e grandi, la mia vita non gli può più; però Dio benedetto, dal quale io ho auto questa poca di virtù e di grazia di assolvere sì gran machine, per sua benignità spero che ne concedere che si dia fine a questa, per poter poi, se ci avanzerà tenpo, ringraziallo et benedillo; e che Vostra Altezza allora mi assolva di non atendere se non alle cose dell’anima, poiché l’actioni del corpo per un così piccolo spirto vi lasciera tante cose, che la fama di Vostra Altezza Serenissima et il mio nome resteranno vivi in terra, acciò che con lo avere speso il talento, che n’ha dato Dio, ci doni di là quel riposo in cielo, e che i travagli passati ristori per suo bontà nella gloria celeste: che di continuo in questi luoghi santi lo prego caldamente, non meno per questo che per la salute del suo felicissimo stato et per la vita di lei, alla quale il suo Giorgio sa quanto l’ama et gli è devoto; et con quella umiltà che so et posso gli bascio le mani con la boca del core. Di Roma alli X di aprile 1573. Di Vostra Serenissima al Servitore Perpetuo et obligatissimo. Il Cavalier Giorgio Vasarii. Al Serenissimo Gran Principe di Toscana Mio Senpiterno Signore. A Fiorenza. 
Molto Magnifico Signor mio. Gratissima m’è stata la vostra lettera sì per gli avisi della Religione di San Stefano, et il signor Spedalingo l’ha auto caro anch’egli per la varietà degli avisi. La cosa mia sta come mi ha detto la Signoria Vostra et ne ho scritto a Sua Eccellenza, perché è necessario tenere altro ordine che ‘l passato ché si cascheria in quel medesimo, e perché queste cose tutte vano a stampa; e vi ricordo voi stesso, perché il voler meglio a altri che a sé s’escie della leggie, perché il primo prossimo è se stesso, sì che la Signoria Vostra lo facci e poi lo scriva. Voi siate savio, questo basti. Io mi trovo in casa con un poco di febriciatta di sciesa, che come l’è passata, io andrò sino a casa vostra, ch’è 4 dì che non ci sono stato, et in fra settimana vi aviserò di tanto quanto dessiderate. Salutate Messer Lorenzo Borghini per molte volti et così Messer Francesco Busini et Maestro Davitte insiemi col Signor Operaio, et perché non posso esser lungo, farò fine pregando la Signoria Vostra che voglia far coperta alla inclusa per l’Elba, che inporta, e mandalla, e Dio vi dia quanto dessiderate. Salutate il Signor Montalvo, Messer Sforzo, et lo Spedalingo vi saluta. Di Fiorenza alli 6 di marzo 1562. Di Vostra Signoria il tutto vostro Giorgio Vasari Al Molto Magnifico Messer Giovanni Caccini, Proveditor di Sua Eccellenza Sua Eccellenza Illustrissima. A Pisa. 
Molto Illustrissimi Signori miei observandissimi. Ho inteso per maestro Giovanni di Stoco che è venuto questa Pasqua a Fiorenza, a che termine si trovi il canpanile e lo altare della chiesa vostra dì Santo Stefano, che gli ho conmesso che nello aviamento della cava de’ marmi al Monte S. Giuliano, dove e’ cava ancora le pietre per il canpanile vostro, cavi parimente tutte li scaglioni et de 4 scalini che vanno inanzi alla chiesa nella facciata da piè, perché sarà minore spesa al cavagli tutti insiemi e più comodità; che di tutto ho ragionato col Gran Duca. Fate che le Signoria Vostra Illustrissime sollecitino il far mettere su il poggiolo dell’organo, perché si possa, come le scrissi, incominciare a mandar costì tutto l’ornamento dell’organo, quale sabato prossimo sarà messo tutto d’oro, et allora io manderò il conto dell’oro che ci è ito e tutto quel che monta la fattura. Intanto si va sollecitando il restante delle cose vostre, conforme al dessiderio di Sua Altezza et al vostro, et io non manco del debito mio. Maestro Giovanni potrà in vocie raguagliarvi dell’ornamento dell’organo che l’ha visto finito e che cosa e’ sarà: così della sieda; et intanto io spetto risposta della mia che sabato passato scrissi alle Signoria Vostra Illustrissime, et quelle mi comandino. Altro non o che dirli se non che sono alli servitii vostri. Di Fiorenza alli 30 di marzo 1570. Di Vostra Signoria Servitore Giorgio Vasari. Alli Illustrissimi Signori XII del Consiglio della Sag. Ra Religione di Santo Stefano, Signor miei obsservandissimi. A Pisa. 
Magnifico Messer Matteo. Io mi rallegrai pure assai, quando togliesti donna; e molto mi son rallegrato al presente per la nuova conpera, che avete fatta di si onorata, bella e comoda casa, che avete tolta: atto degnio non solo di mester Matteo Botti, ma d’ogni gran principe. Or date forma a far figure di rilievo che l’abitino, e che godino le facultà vostre, certo magnifiche e grandi e lasciate in carne voi medesimo: che se ciò sortiscie la buona fortuna vostra, che chi sarà erede vostro abbi il bello animo e le rarissime qualità, che la natura e Iddio prima ha messe in voi, passeran le ricchezze e la grandezza vostra ogni viva memoria che abbi per ogni tenpo fatto mercante e cittadino di Fiorenza. Dovete pensare adunque che io, che son cosa amata da voi, e voi amato e adorato da me, s’io gioisco e me ne rallegro, parendomi essere a parte con la providenzia che aven fatta di poter, quando verrò a Fiorenza per starvi quindici dì, esser certo d’avere un cantuccio d’un letto e una spanna di tavola. Or Iddio vi alunghi la vita e vi faccia cresciere in famiglia; perché so non farete almeno come fo io, che vo sconcacando le mura, le tavole, le tele e i fogli in far figure e non ne ho vive che possino render testimonio, ch’io dia perfeczzione all’arte. Ora come egli si sia, io non ho mai satisfatto all debito, che ho con voi, per averlo vietato, che l’opera di San Lorenzo non m’è stata mai finita di pagare. Farò sì, che se eglino indugerano al pagarmi, ch’io possa tornare ne’ mia bisogni per anche col farli venir di qua. Ora, eccomi tutto vostro, con le mie grandezze e picolezze che le si siano, pregandovi che mi teniate nel core, come io tengo senpre in nel mio l’inmagine e le cortesie del mio onorato messer Matteo; quale si degnierà salutare per mia parte la consorte vostra, e che presto farò segnio di ricordarmi e di Voi e di lei. Di Roma alli XXV di febraio MDLI. Di Vostra Signoria reverendissima Illustrissima tutto vostro Giorgio Vasari. Al Molto Magnifico Messer Matteo Botti, Suo Caro e Onorando. A Fiorenza. 
A messer Francesco Albergotti scusandosi del non stare in Arezzo. Non è maraviglia, Messer Francesco carissimo, che se né nostri corpi fussino conosciute le complessioni et gl’umori, che con qualche rimedio non si sanassi ogni grave infermità et si facessino le vite nostre di mortali immortalissime; questo dico per me, che ancora ch’io fussi in Arezzo in casa mia et avessi il commerzio vostro e di tanti altri benevoli et amici domestici, per essermi il genio della natività mia contrario all’ascendente della città, alla professione, et al grado in che io mi trovo, non vi era quella intera satisfazione che si prova nelle case forastiere e da quegli intelletti sani e purgati, che conoscono lo splendore delle virtù, anime de corpi nostri, vita e gloria delle famiglie, lo splendore delle quali fa parere ogni povero ricco et ogni vile più che nobile; per il che, sendo snidato da voi e tornato, dove la tenerezza degl’anni puerili imparò a conoscere il buono et il bello e prese la strada di quella virtù che mi fa tale quale io son tenuto, l’animo mio, che piglia e capisce nella idea tutte le forme et i lineamenti delle cose, che fa la natura più perfette et più divine, aveva torto dalla vera strada et aveva preso costì si bassi e deboli concetti, che io avevo deviato l’altezza dell’ingegno in cose tanto basse e meccaniche, che non mi accorgevo che questo errore mi straginava a quella pena che patiscono coloro che si annidano a casa, contentandosi d’un poco di vigna e di dua solchi di terra e d’una donna che gl’è una macine al collo, che mai può alzare gl’occhi e l’ingegno alle cose del cielo; il quale errore ne accieca tanti, che si rimangon morti e senza fama nel mondo, che si può dire che naschino per far ombra et non lume di sé. E se noi considerassimo il poco tempo. Che ci è dato per rilevarci da terra et illustrare le patrie nostre e fare utile et onore a noi stessi, saremo più vigilanti et più solleciti che non siamo nelle nostre azzioni. Et non è premio di laude o d’onore che possa satisfar colui che dà splendore nel secolo che nascie ai prossimi suoi o ai compatriotti di dove egli è, ancora che il più delle volte gl’intervenga il contrario di quello che il suo merito gli pare di conseguire; ché accecati nello error comune di volersi valere delle fatiche che gl’antenati nostri hanno durate con lo splendore delle virtù, inluminando le case nostre, non ci accorgiamo che il valor proprio è quello che è nobile e non la posterità delle antichità, d’aver durato a vivere le progenie. Perché se quelli spiriti valorosi che lascioron segno di loro nelle armi, nelle lettere e nelle sculture e pitture, ci dimostrono per que segni il valore e la gloria, che il cielo gli fu largo, et non l’aver messo insieme, con l’avarizia e con l’industria, le tenute delle terre e le migliaia di scudi, quali sono dissipati da chi nascie di loro, contrarii alla natura d’essi, e distruggono tutto l’avanzo che essi fecero; che non si può fare così delle opere egregie ò intellettuali o manuali, che son lasciate da quelli. Per il che, vedendo che questa via è più sicura da lasciar fama di sé nel mondo, ritornato dove gl’ingegni si fanno di grossi sottili et di buoni divinissimi, mi è stata medicina alla complessione, che ho lasciato le cure di costassù a voi et quelle dell’ingegno riprese per me; e da che ne sento contentezza nell’animo, che, per esser visso et nutrito nelle grandezze, mi fa parte del debito, amandovi, a congratularsene con voi, qual tenni sempre per una parte dell’anima mia; la quale benevolenzia non può, per le vostre parti rarissime di bontà e di perfezzione, allontanarsi lo spirito mio dal vostro, se bene la lontananza delle miglia et de’ fiumi e de’ monti fa confino fra me e voi. Vivete sano adunque e ricordatevi di me e pregate il cielo, che, poi che in questa mia età ci ha fatto degni di venire a tal grado, finisca con gl’anni debiti la perfezzione, che mi prometto, e l’animo ch’è grande, e la fortuna et l’opere che si veggono, che sempre, dove io mi sia, sarò pronto per voi. Di Firenze, 
Magnifico e Reverendo Signor Spedalingo. Io ho atendere a tante cose e ci ho drento tanti dispiaceri, che talvolta non so dove mi sia: con tutto ciò vo innanzi, e s’atende a far, che chi ha da fare le cose che inportano le seguisca. Duolmi oltra modo più di voi che di tutte queste cose e vi veggo carico et agravato di troppi pesi; pur gli è forza a ire innanzi. E perché so, che anche di questo uciremo, non dirò altro se non racomandarsi a Dio, far quel che si può e non sforzarsi tanto, che si caggia sotto il peso di queste fatiche, perché ognuno riderebbe con dire, ben gli sta. Da un canto ho caro, che siate fuor di qui, perché il non esser molestato inporta il doppio. Però gli è forza ancor travagliare, poiché siamo in ballo, allo innanzi. Se non avete auto più disegni del n. Sette, non è mia colpa. Et quel del n. 8 non lo mandarò, perché s’è auto allogare, come intendesti dal Caccino, al Particino, che ha bisognio lui per poterlo tritare. Intanto le statue sono allogate e le pictture, e si daranno i telai delle prime per la religione di Santo Stefano et di Valle Onbrosa, Camaldoli e la Verna. Le altre vi spettereno, da che avete voglia variare si potrà far senpre. Del n. 6 a me parebbe che dalle 4 storie dinanzi infuori e la prospettiva e l’altro arco, che viene simile, per farvi una storia, dico quello ch’è dirieto alla via che va a San Sisto, non ci farei altro; e sareno a tenpo alla tornata vostra a risolverlo, né mancherà ornamenti da farsi per finirne uno. Et in questo son risoluto secondo il vostro gusto. Il Caccino m’ha letto certi capitoli della vostra lettera, che a tutto s’è dato ricapito: per aviso. Io non mi maraviglierò punto di quanto avevi scritto: prima, perché prima mi conferisti, che nella vita di Augusto ci hano certe cose, le quali ne l’incontrare il Duca lo feci risolvere a quanto vi mandai; e mi piacie si faccino, perché quando verrete, troverete il cortile fatto, una di quelle crociere con le facciate, che vi piaceranno; e mi comincierò dalle prime et arei caro di sapere, se volete che io scriva i motti intorno come le medaglie, overo da piè o da capo? Avisate, perché io possa farlo fare, perché ho bisognio levare i ponti di mano in mano, et riuscira cosa bella. Piacemi, che torniate, perché si potran quelle che vi sovengano, metterle in considerazione al Duca per farle con le altre, che le meterò seco fino al vostro ritorno. Al Prato s’è dato l’ordine a Francesco della Camilla et a chi fa le storie di quanto avete scritto; e si seguirà l’ornamento di legnio per Lorenzo del Berna e loro le statue. Le storie hano auto i telai e tende. L’opera de’ Ricasoli si seguita per Lorenzo del Berna il legniame. A Bronzino si asetta la stanza in San Lorenzo; e voglion tante cose, che dubito che, secondo sento che si ragiona, che 50 mila scudi non vi fano. Io me ne rido, e talvolta mi crederete, perché si parla con dua voci. Voi siate valente, ma troppo buono. Or questo basti, che sapete che conosco troppo. Michele ha fatto alcuni disegni et ha bisognio di aiuto. Stamani è stato meco, et ho ordinato il tutto, che sarà secondo il vostro gusto; così la cosa di quel portico, che s’è ordinata secondo il vostro disegnio, che è buono, per quel che volete far voi: che in questo ho cerco satisfarvi, perché queste cose hano a servire alla intenzione e non l’intenzione a queste cose. Maestro Giovanni fa le storie del n. 6, e gli altri le statue, e ’l legniame camina; così il n. 7 Il n. 9 si lavora la porta, e manca alogar dua storie, perché le tre, che fa quello amico, il Principe non le vole per niente. N. 10 si fa l’armadura. Il n. XI è già due cavagli innanzi e la statua del modello della sala et le altre inposte; così gli altri atendono. Storie non s’è dato niente, perché non è risoluto niente. Il numero XII è più inanzi di tutti e ’l legniame; et il Moschino ha già fatto tutte le ossa delle figure. La sala, il palco si fini. Son tutti nel cortile; e Francesco da Poppi al fresco si porterà bene. E la sala son già le XII tele tirate inanzi, i telai fatti, la sala chiusa; et lunedì si lavorerano, perché è venuto già quel Viniziano, quel Pistolese overo Veronese; et ho auto il resto della prospettiva. E perché per questa volta vo far fine, dirò solo, che in Santo Spirto si lavora alla festa, che per ora il Principe vole che basti questo. Stamani gli aviate dato la lista de’ festaioli del Calcio et dell’altre cose, che a tutto darà ricapito. E perché non vo voltare il foglio, farò fine col raccomandarmivi. Di Fiorenza alli 17 di giugnio 1565. Il Vostro Giorgio Vasari. Le bandiere delle Potenzie sono allogate. Al Molto Magnifico et Reverendo Signor mio, il Signor Spedalingo de’ Nocenti. A Poppiano. 
Magnifico Messer Lionardo Signor mio. Io non gli ho scritto prima perché non avendo trovato i ritratti degli autori delle Religioni, e perciò non ho scritto. Ora perché io ho fatto cercare a questi litterati, come Messer Pietro Vettori, il Varchi, el Priore de’ Nocenti, non hanno trovato altro che questi due: quello della Religione di Rodi, che fu Gottifredi Buglioni, che vi si manda et Alfonso Re di Castiglia, che fu quello che fe’ l’ordine de’ Cavalier di San Iacopo di Spagnia, il quale qui in Fiorenza non è in luogo alcuno. Onde bisognia fare le teste a caso, simile dell’altre tre che mancano, di maniera che io direi che la Signoria Vostra facessi fare tutte le teste e serbare di scrivervi il nome. E perché ne’ vani dove son gli ovati ci va figure, io ci farei fare quel santo avocato di quelle Religioni: a’ Cavalieri di Portogallo un Cristo con l’insegna della Crocie che portono a collo i Cavalieri; et a quegli di Malta San G. Batista con la medesima insegna della Crocie bianca in uno stendardo per uno in mano, e le c[r]ocie de’ colori e fanone ch’elle sono tanto che di Calatrave e di San Iacopo e di San Stefano, e fussi tutto quel che volete, atendo che Tomaso et Alesandro gli saperan fare da loro e volendo disegnio o di virtù o di questa carne, siàn risoluti lo farò subito e parimente delle teste che si farano a caso. In tanto provino questo. E perché intendo che Tomaso Verrochio et Alessandro Forzori sono disuniti, la Signoria Vostra gli facci intendere per parte mia che l’uno e l’altro si unischi perché non vo l’opera divisa: e se bisognia in questo far cosa alcuna, la Signoria Vostra adoperi l’autorità mia e facci che s’atenda all’opera che importa assai. E perché so quanto l’ama l’onor di questa opera e tenere uniti cotesti cervegli perché non vadino in lungo, ve li raccomando; e se hano bisognio di chi gli aiuti, che intendo che hano tolto non so che giovane, vedete quel che fa e se bisogni pagallo fatelo pagare tenendo conto dele sue giornate, perché andrà a conto loro et aranno avere quel meno. Et avendo aiuto finirà più presto. E la Signoria Vostra mi scusi che ho tanto che fare e non ho aiuto alcuno. E mi perdoni sì del non scrivere così spesso, come dell’altre cose. Basta che al vostro aviso avete, bisogniando, ogni cosa che vi manca nel modo che gli scrivo. Et vi bascio le mani Di Fiorenza alli 5 di gennaio 1564 Di Vostra Signoria Servitore Giorgio Vasari 
Magnifico et Reverendo Signor mio. Ho avuto la lettera, inteso quanto dessiderate, che tutto eseguirò; ma prima verrò dalla Signoria Vostra che io mandi la lettera, perché son risoluto, perché sono straco dal disegniare, di far vacanzie per queste 2 storie che mancano, ci è il tondo e questa storia lunga. Sarò a tenpo. Signor Prior mio, voi siate un mago, tanto mi scongiurate e mi volete per via d’incanti e della vostra amicizia, che è pur grande e di maniera, che io non posso darvi se non quel che ho; che sapete, che v’ho dato me, e non resta cose da ripassare se non in modo da farsi vergognia. Se voi volete per una vostra voglia vituperarmi, vi manderò tutto lo scrittoio. Ora, ecco, che mi son dato alla cerca e nanzi che sia notte, io vi manderò e porterò qualcosa. Voi fate male, mi scioperate dal lavoro e non avete, sendo sacerdote coscienza. Orsù questo basti. Batista se gli ha più cura che agli ochi di Santa Lucia; ma voi lo piantate. Alli 23 di novenbre 1564. Il Vostro Giorgio Vasari A Mon Signore Spedalingho de' Nocenti. Agli Alberi. 
Illustrissimo e Eccellentissimo Signor Duca. Io non ho scritto prima, doppo che io ebbi la dolcissima lettera di Vostra Eccellenza Illustrissima, per la inaspettata morte del nostro Cristofano dal Borgo, la quale non pur se n’ha portato la mia contentezza, ma parte dell’anima ancora. Hammi factto conoscier di quanto danno sia stata la sua perdita nelle inprese del palazzo, avendo da quello sì onorato aiuto, oltre alla bontà del suo virtuoso animo, che nelle aversità m’era conforto e ne’ perigli col consiglio e aiuto mi giovò senpre nella pratica continua di XXIIII anni che fecie di vita meco. Non ho di bene altro nella partita sua, dappoi che m’ha lassato sotto la custodia di Vostra Eccellenza e che è morto in casa sua e in grazia di Quella, avendo mostrato a Vostra Eccellenza Illustrissima, quanto egli vi era servitore, e quanto le calunie lo avevano offeso nel cospetto di sì alto signiore. L’ho pianto e ognior lo piango, quando veggo l’opera mia non poter seguilla con quella prestezza ch’io mi era proposto, sendomi mancato la metà di me stesso per le sue continue fatiche, che mai di rarità e bontà d’opera si troverrà più Cristofano. Torno all’opera di palazzo, dicendo a Vostra Eccellenza Illustrissima, che il palco della sala a messer Baruccio si coperse di tavole; onde egli con comodità sua spesso lo veggo spicciolar rose e distender erbe per quello, e già tutti e quadri, che si hanno a dipigniere, son fatti di legniame; e fra duo giorni li farò portare alla nuova casa, che io ho tolta, spaziosa e grande per tale effetto, la quale è quella da Santa Felicita di Filippo Machiavelli, dove messer Alfonso Quistegli, auditor di Vostra Eccellenza Illustrissima, stava già. Sonci tornato volentieri per deviare alle girandole, ma per esser più vicino ai Pitti e per venir coperto e da l’aqua e dal sole, mentre caminando dal palazzo alla casa, fo più di tre volte il giorno tal viaggio. Èssi fatto la finestra al riscontro di quelle porte, la quale ha dato la vita a tutto quello apartamento. La sala, che io dipignevo le storie, ho vissuto pur tanto, che Santi Buglioni la finì pur di mattonare; a tal che non resta altro che una storia sola, qual tuttavia si mette inn ordine per farla, acciò che i poponi di San Giovanni e ‘l pescie marinato si possa mangiare in quella. Siamo intorno alla camera da basso, dove sono i fatti del gran Lorenzo vechio, la quale infino a ora se n’è dipinta gran parte; e si andrà seguitando così, come si seguita di finir di sopra il tutto, acciò ch’al ritorno di Quella, Vostra Eccellenza Illustrissima tornando e volendo abitar di sopra, possa. Ho trovato l’ordine da far il passo sopra la sala grande con tanta facilità, che se chi pose quel tetto o quei cavagli in quel luogo avessi saputo che Vostra Eccellenza Illustrissima avessi auto a far questa fabrica, non arebbe saputo né potuto far altro di spazio, di misura e di canpo che quello che si vede al presente: ma il maggior miracolo che io conosca di questa inpresa è, che ‘l passo, che s’ha da fare in dogana, bisogniando farlo largo braccia sei, i beccategli sì gran largezza non la posson ricevere: onde la larghezza della scala, che fecie il Tasso, e il principio di quella che saglie la scala principale, facendo un’alia di muro sopra, acanto allo scrittoio da basso di Vostra Eccellenza Illustrissima, viene a fare un arco per banda con la volta, e la volta in mezzo con l’altro arco fa tutto il passo; di maniera che fuggendo il far becategli, s’ha più spazio, fuggesi lo scarpello, conducesi più presto, e con pochissima spesa si fa. Così Confetto ha già cominciato a lavorare i legniami per metter da canto, acciò in breve tenpo possiamo seguir l’ordine di tal cosa. Credo, Illustrissimo Signor mio, che Iddio, che vi ha fatto nascier principe, procuri a ogni comodità Sua; e questo lo veggo giornalmente, ché tutte le cose dificili le riduciano a gran facilità: talché inanimito di ciò, ho preso tanto animo, che ogni cosa ardua e dificile non la stimo, bontà del Vostro fatal genio, niente. Udite questa, Signore: La scala, che aviano ordinata, anzi che tuttavia si mura, dico quella che risponde in sul terrazzo, nel cominciare a disfar le stanze, dove stava Castra Verde, ho trovato tanti archi, dove oggi poson le mura delle stanze di sopra, che mi risolvei, volendo far la scala, a fare nella stanza da basso, dove stava l’ufizio de’ Contratti, un fondamento a traverso per reggimento di sei ordini di scale, che perfino al terrazzino scoperto salirà più di 180 scaglioni, e inpaurito da e ricordi di Vostra Eccellenza Illustrissima, che m’ha più volte detto, che ‘l fondamento non se li trova fondo, e bisogniando pur fare, cominciai a cavar per il fondamento. Ne son duo braccia sotto, che avian trovato un muro, grosso tre braccia, d’una torre vechia, il quale non solo è come lo volevamo far noi, ma maggiore e migliore, a tal che tutta la fabrica di quel cantone ringagliardiscie e rilega; ma ci fa servizio segnialato, apoggiandovisi su dua gran volte, che una tuttavia si arma: e di corto maestro Bernardo la volterà, il quale lavora dalla stanza dov’è il carro di Cerere, che tuttavia si mette d’oro. L’altre stanze son tutte intonacate di stuco fino a l’anticamerino, che risponde al terrazzo. La scala grande s’è cominciata a dipigniere e lavorar di stuco, e caminiamo talmente con l’opera, che conpariscie assai, ancor che in molti luoghi si faccia. De Pictti non dirò molto per essere un caos, che ha bisognio di tenpo e sonma di danari: basta, che ‘l condotto è molti dì che fu finito; e l’aqua alza al pari del piano della sala dell’Oriuolo secondo la squadra mia. La tazza del porfido si puliscie, e l’altra di qui a X giorni si comincierà di scarpello. Mando le misure delle pietre de’ cammini e porte, che sendo facili a condurre, Vostra Eccellenza Illustrissima ne faccia venir cinque cammini, duo grandi e tre piccoli, e così dua porte per questo anno, riusciendo belli: vostra Eccellenza Illustrissima sarà senpre a tenpo farne venir più che ci bisognieranno. Quella mi perdoni, se sì lunga storia ho fatto di tante cose, inmaginandomi, che vi sia grato il sentirle, come ho conosciuto l’amorevolezza di Vostra Eccellenza Illustrissima nel vederle. Intanto io con la solita diligenzia seguiterò l’opera, acciò la buona mente che Vostra Eccellenza Illustrissima ha verso di me di accomodarmi, perché continuo lo possa servire, gli acresca ogniora più, sendo sicurissimo, che beneficherete uno che conoscie la grandezza e il valore della magnianima virtù di Quella; alla quale con tutto il core, con l’umiltà che io debbo a Vostra Eccellenza Illustrissima e alla Signoria Duchessa Illustrissima, mi raccomando. Alli XXIII di aprile MDLVI. Di Vostra Eccellenza Illustrissima. Servitor per fortuna e per istella Giorgio Vasari. Allo Illustrissimo e Eccelentissimo Signor il Duca di Fiorenza, Signor e Patron mio osservandissimo. Dove sia. 
Molto Magnifico Messer Giovanni. La Signoria Vostra sta tanto bene avendo costì il Reverendissimo Arcivescovo Niccolini et il virtuoso et cortese Messer Francesco Dami, che non scade afrettare la venuta a Fiorenza, tanto più che di nuovo anche il principe nostro v’è conparso. Qui non si vede se non visi di cane, massima quel dal capello unto, che or che vede che l’opera di Maestro Bernardo è fatta et quella di Maestro Batista vicino al fine, che a carnovale arà confitto, riniega quel poco di fede che gli à, ma si sbatezzeria afatto, se venissi in Santa Croce, dove sono già gli 40 quadri quasi coperti tutti et finitone qualcuno. E perché godiate sì da bene compagnia, soporto volentieri il non mi partire et venir costì al mio solito, per dir fine, et soporterò ancora, fino che la Signoria Vostra verrà, ché la dessidero, perché spero pur vedere Messer Francesco Dami et godello di presenzia, come ho senpre in asenzia goduto della suo fama onoratissima; al quale infinitamente mi raccomanderete offerendomegli, et parimente al Busino et Maestro Davit. Et resto che mi comandiate. Di Fiorenza alli 23 di dicembre 1564. Di Vostra Signoria Servitore Giorgio Vasari Al Molto Magnifico Messer Giovanni Caccini, Proveditor di sua eccellentia et Signor mio. A Pisa. 
Reverendo Signor Spedalingo, Signor mio. Stamani ricevei una vostra, che risponderò a quella prima d’ieri e così anche a quella di stamani. Il Duca nostro fu stamani a udir messa in Santa Croce per visitare il generale et io suo fante, a piè, dove egli al solito stè nella stanza solo, et si negoziò molte cose; e per non volere né potere scrivere io il tutto le lasserò. Gli lessi poi tutta la cosa vostra dell’arco numero XI, che molto atentamente l’udì, e tutto gli piaque. Alla cosa della Duchessa scosse un poco, poi per servirvi gli dissi: “Signore, questo arco l’ha a dedicare a Vostra Eccellenza Illustrissima la città, la quale deve in questo caso far ciò che è vero e ciò che gli piacie; et in questo avendo in gran parte il priore contentato Vostra Eccellenza, di queste cose anche dovete e lui, che sapete, quanto vi ama, quanto è intero, et io, che non ho a mettervi in mezzo mai, darci questa contenteza: se troveren meglio, faren meglio. ” Rispose, ridendo: “Voi a poco a poco mi avete condotto in piazza fare ciò che vi piace, che mi contento d’ogni cosa. ” E questo è ‘l fine de n. XI: che spetterò la Signoria Vostra a dar le storie, perché han bisognio di voi e di me per alcune considerazioni, che Sua Eccellenza Illustrissima mi ha detto, che non posso dirle ora, che è fuor di proposito. Basta che tutto gli piacie, et ch’egli è fermo afatto. Del n. Sei non si può mancare al bel disegnio vostro, bucato in mezzo, perché si vegga dove ha passare il popolo; e non vo’ per niente alterar l’animo suo di cose che dimandiate; et è tanto il ben, che vi voglio, che se fussi tanto per chi si fa tante fatiche, né voi né io perirenmo mai. Signor Priore, io cascherei sotto tanto peso e duro una fatica infinita, e tutto va bene. Ma quid ergo erit nobis? Basta, che io non cascherei, dico, se non fussi la gran pratica e giudizio e risoluzione che io ho: in sonma, l’arco n. Sei sarà il vostro disegnio le storie che darete, perché sapete che io ho modo da acomodarmi per tutti e versi. Io spetterò il vostro ritorno et ho bisognio delle inprese, che presto murerò de’ palchi al cortile; e se non venite, scrivete, che comincierò domani colle prime, che sono il Capricorno, l’Elba etc. E perché non posso dirvi altro, finisco con raccomandarmivi. Di Fiorenza alli 19 di giugnio 1565. Di Vostra Signoria ServitoreGiorgio Vasari. Al Molto Magnifico et Reverendo Signor mio, il Signor Spedalingo de’ Nocenti. A Popiano. 
Illustrissimo et Excellentissimo Signore Duca. Giorgio Vasari, servo devoto et obligatissimo di Vostra Extellenzia Illustrissima, umilmente La supplica che si degni farli grazia (avendoli dato intenzione di comperarli dalla Religione di Santo Stefano i beni che furno de Buonagrazia in Valdarno) di commettere o al Signore Montalvo, o a chi più gli piacerà, che detti beni gli sieno dati affitto da detta Religione, per fino a tanto che da Vostra Eccellenza Illustrissima gli sarà provisto della ricompensa per quello affitto che sarano d’acordo, et che fia ragionevole: il che metterà nel numero delli infiniti oblighi e benefizii che ha ricevuto e continuo riceve da Vostra Extellenzia Illustrissima; per la Quale prega Nostro Signore Iddio che gli piaccia darli lungha vita et felicissima 1 .    1 La Religione guardia a fito, e messer Domenico lo facia eseguire. Lo secretario generale dia al vicecancelliere l’entrate di 5 anni di detti beni. 
Illustrissimi Signori miei observandissimi. Il Signor cavalier Romena nel suo arrivo vedde tutte le opere che si fanno per la Illustrissima Religione, le quali sono gran parte vicino al fine. L’ornamento de l’organo è finito quasi tutto di legniami, et a maestro Nisgii che se gli promesse ogni settimana doppo il primo pagamento scudi 10, non ha auto niente; però, perché non se gli manchi e perché finisca, è bene che le Signoria Vostra Illustrissime gli faccino pagare scudi quaranta. Di maestro Onofrio e della sieda e campane il signor cavaliere Romena ne dirà tutto apieno quel che n’è. Restaci che del canpanile, canpane, tavola e ciborio et altro, questa settimana non s’è potuto negoziar con Sua Eccellenza Illustrissima, per essere inpedito dalla gotta; ma si farà per la prima occasione. E perché io son molto occupato da infinite cose per questi Signori Illustrissimi e son solo, talvolta, se non m’è ricordato, certe cose se ne vanno un poco più in là; però poiché il signor cavaliere Romena che è accuratissimo e diligentissimo e mi è atorno, crederò che sia bene, poi che è qui e possiede il negozio, che resti fino che Sua Eccellenza Illustrissima ha risoluto ogni cosa, che in una sentata gniene farò fare e quelle verranno aver l’intento loro et io uscirò di questo obligo, ancora che Sua Signoria facci instanzia di partire. Restaci solo che per conto degli armarii della sagrestia le Signoria Vostra Illustrissime non faccino fare di essi se non la testata, dov’è la finestra, et il restante sederi con casse et attorno ispalliere, avenga che Sua Eccellenza Illustrissima che ha inteso ch’el coro per conto degli inginochiatoi è ristretto, ma tirato gli archi e costì ci ristrignieremmo troppo, tanto più che detti armarii non son capaci de paramenti, che potranno star nella stanza di sopra negli armari più senplici et di manco spesa; che tutto tornerà bene e consideratamente. Credo che le Signorie Vostre non abbino bisognio che io raccomandi coloro che hanno operato tanto tenpo per loro e fedelmente e con diligenzia, et anco so che sarà con manco spesa. Io raccomandai il Bibola per gli armari, come ho mandato anche per il resto, perché vi sarà utile, perché da qui innanzi rendendo io i conti per i pregii senpre gli ho acomodato a utile della Religione, et questo muove chi fa bene, per chi faccia il medesimo et sia stato tanto in e’ servizii non piacie a Sua Eccellenza; però io raccomando alle Signorie Vostre illustrissime voi medesimi a voi medesimi et gli bascio le mani. Di Fiorenza alli 3 di dicembre 1569. Di Vostra Signorie Illustrissime obbligatissimo Servitore Giorgio Vasari. Alli Illustrissimi Signori miei obsservandissimi, gli Signori XII cavalier del Consiglio. A Pisa. 
Serenissimo Principe Signor mio unico. Per la boca di Maestro Giovan Bolognia intenderai che già ho fatto molti disegni per Nostro Signore di tavole et della vittoria de’ Turchi, che tutti gli ho mostro, e menatolo a’ piedi di Sua Santita, et detto che è creatura dì Vostra Altezza e che tiene il principato degli scultori. Lui ha già in pochi dì formato e ritratto mezzo Roma, che farà alle opere che ha da fare gran profitto, et sono stati questi giorni bene spesi per lui, il quale sene torna volentieri per servilla, et io rimango qua a far quelle fatiche che vorrà Nostro Signore, che si preparono assai; però con tutto ciò, come dal detto Maestro Giovanni intenderete, ho cominciato i cartoni della cupola, quella parte che va intorno alla lanterna, che quel che sono ne darà nuova. Basta che io non mi scordo dell’obligo mio, così come Vostra Altezza con la grazia sua m’ha mostro senpre amarmi et avermi in protectione. Nostro Signore spesso ragiona meco di lei, delle virtuose action sue, et ha gran voglia di fare una fonderia simile a quella dì Vostra Altezza, che gli piacie giovar con l’opere delle medicine agli egri et bisogniosi. Et perché io non ho che dirli altro per ora, farò fine, pregando quella che mi ami et mi comandi al solito. Et Dio li dia ogni contento. Di Roma alli 25 di gennaio 1572. Di Vostra Serenissima Altezza Obligatissimo Servitore Il Cavalier Giorgio Vasari. Al Serenissimo Gran Principe di Toscana, mio Signor unico. A Fiorenza. 
Illustrissimi Signori miei observandissimi. Come per l'altra mia le scrissi del successo seguito con il Gran Duca per le cose della chiesa della Illustrissima et Sacra Religione Vostra circa la tavola di pittura che manca et ornamenti loro che ne aspetto le misure per potergli dar principio, ho nondimeno iermatina con buona occasione con Sua Altezza risoluto la perfectione del canpanile con un mio disegnio, il quale, senza alterare la torre, si va levando i pilastri del mezzo e facendovi uno ornamento conforme alla accompagniatura sì della chiesa e facciata da farsi con il disegnio che ho fatto che è nelle mani del Gran Duca, l’Altezza del quale ha stabilito e fermo per farla a tenpo nuovo. Et però Sua Altezza mi ha comandato che quel del canpanile io ve lo mandi et che si conduca simile al disegnio, il quale per esser ben misurato potrà Maestro Giovanni di Stoco scultore farlo mettere in opera e le pietre o pigliarle a far lui o darle allo scarpellino solito. Bene è vero che, avendo costì de' marmi Pisani del Monte a San Giuliano, sarei di parere che costerà quasi il medesimo di fare i finestroni di marmi et le colonne di pezzi, che a quanto me ne rimetterò al Gran Consiglio Vostro, e quanto prima si alloghi le pietre, acciò si finisca. E nella cima, dov’è quell’ochio, va l’orilogio che starà benissimo et a proposito alla chiesa et al convento. Le canpane Sua Altezza mi ha detto che ci vol pensar lui, che non se gli ricordino più, ma che s’atenda al canpanile, che non sarà finito, che le canpane saran fatte; però io non penserò ad altro se non che a colui che si risolve che vi atenda volendo o modani per cornicie o più trito disegnio o scriva o venga a Fiorenza che di tutto sarà da me satisfatto. Intanto quelle preghino il Signore Dio per la felicità del Gran Duca, il quale ogni dì andando a magior grandezza cresca la Illustrissima Religione Vostra. Et resto prontissimo a comandi di tutti in publico et in particolare. Che il Signore Dio dia in questa S. Pasqua ogni contento. Di Vostra Signoria Illustrissime Servitore Giorgio Vasari. Alli Illustrissimi Signori XII del Consiglio de la Sacra Religione de Cavalieri di Santo Stefano, Signori miei obsservandissimi. A Pisa. 
Reverendissimo monsignore patron mio, io mando alla Signoria Vostra Reverendissima questa inclusa ch’è della Comunità d’Arezzo; la Signoria Vostra sia contenta, spedita ch’ella sarà, di rimandamela in mano, perché importa alla mia Comunità e ve ne arò obligo. Io vi ho scritto e Sua Eccellenzia doverrà deliberare quanto gli piacerà delle cose che bosogniano per qua per servizio suo. Ebbi un’ultima sua col sugel grosso, farò quanto m’è comesso e tuttavia si atende; così potessi voi con tutta la corte goder quel ch’è fatto senza avere a star ne’ luoghi che son disfatti, pure il faro che vi conduce lo debbe saper lui; andrò pregando Dio che vi riconduca a noi e che vi dia pazienzia che questo santo ch’è oggi nel giorno, che io scrivo, i diavoli gniene scossono coi bastoni; dove il nostro Bernia dice in questi due versi: a giorni diciassette l’Alcionio fu bastonato come santo Antonio. E con questo fo fine, restando al suo comando. Di vostra Signoria reverendissimo servitore Giorgio Vasari Al reverendissimo monsignore il Vescovo Guidi, segretario di Sua Eccellenzia illustrissima alla Corte. 
Signor Spedalingo mio Dolcissimo. Una contrabattuta, che ho fatto nel mio lavoro la sera fino a 4 ore di notte e tutto il giorno alla scala, è cagione, che io non vi abbia goduto. Pur perché son cose che bisognia farle, arete con meco pacienzia; perché quando son con lei, provo troppa dolcezza. Mandovi una di Montalvo, che male scritta, parte per discrizione la intenderete e parte per arcibra, e perché leggete bene ogni cattiva lettera, farete e andrete pensando a quel che chiede, potendo acomodallo; si non, rimettereno questo giudizio agli alcioni con una lettera vulgare, che dica o vendesi o inpegniasi o appigionasi, che in Siena sarà inteso bene questo concetto. Io mi son messo a scriver questa, perché gli è sabato, si pagan e’poveri, piove, e siate discosto; e io già straco, e a piè e a cavallo, e perché se io sto per il lavoro cinque dì per volta che non vo in villa, dov’è tutta la brigata, mi scuserete, se non son ogni sera a veder voi, che n’ho bisognio, (pur se Poppiano sta sano), io ho ‘nparato la via. El lavoro è ‘n fine, e io vo cercando quiete: se già di là non la trovo, di qua non ci sarà mai. Se io esco o venga costì o vadi in villa, la Signoria Vostra mi vedrà; alla quale con ser Andrea, con ser Antonio mio e con gli altri Vostri mi raccomando. Di Palazzo alli XVIII di gennaio nel 60. Di Vostra Signoria Servitore Giorgio Vasari. Al Signor spedalingho d’ Nocenti, Signor mio observandissimo. A Nocenti. 
Illustrissimo e Eccellentissimo Signor mio. La mia venuta in Firenze, Signor mio, ha portato con seco grande allegrezza all’Accademia e Conpagnia del Disegnio; sì per la protectione, che tutti questi eccellenti artefici veggono che Quella ha preso di loro e dell’arte, che ha acresciuto loro dessiderio di dimostrar con lo ingegnio e con l’opera, quanto Quella effectualmente ne mostra loro col favore dello avere soscritto i capitoli, i quali domenica mattina prossima si publicheranno con la messa dello Spirto Santo; e si comincierano a usargli, e allora si tratterà l’aprobazione del suggello, conforme al Suo benignio rescritto. Hanno sentito dall’altro canto tutta la accademia e conpagnia grandissimo dispiacere nell’udire il rescritto di Quella, tanto rigido e terribile verso i monaci degli Angeli. I quali avendo eglino del continuo a tutta l’Accademia e Conpagnia servito e delle stanze et altre cose, che hanno auto bisognio, messe, fuoco e altre comodità molto amorevolmente, che tutta la Conpagnia e Accademia ne può far testimonio, e vedersi escludere da questo luogo, dove avevon posto amore e già pensato il modo da ornallo, e alcuni accademici preso il luogo e le misure per far qualche principio, gli è parso molto strana e nuova cosa così all’inproviso avere a pensare altrove; e doppo molto dire n’ha freddo l’animo a molti, non vedendo il fine. In questo mezzo il priore degli Angeli sentendo il romore, mi ha cerco più volte e per le facende non mi ha trovato; e dessiderava intendere quel che sopra il loro oratorio aveva rescritto Vostra Eccellenza. Mi risolvei con una poliza di mandargli la suplica, che Quella aveva rescritto alla accademia, e per quel che ho visto in una risposta, ch’el priore di detti Angeli mi fa, debbe esser’ paruta lor molto ostica, vedendo con quanta conpassione si scusa; e di quel che dice conosco, che ha ragione: inperò mi son resoluto a mandarla a Vostra Eccellenza Illustrissima, pregato da tutta l’accademia, la quale con quegli umili preghi e maggiori ch’ella può, pregano Vostra Eccellenza, che a consolar questi padri e non privare la conpagnia e accademia di questo luogo, e che Quella abbi conpassione al fatto e si consideri, che il nome di questo oratorio non solo è sparso in Fiorenza, ma per tutta Italia e fuori, e che la virtù del Brunellesco merita che vadia innanzi: ché ne arà non solo l’Accademia, ma tutta la città e il mondo obligo a Quella. Né sto in dubbio, che i monaci sbalorditi non sieno forse prima di questa mia a’ piedi di Vostra Eccellenza Illustrissima per purgare la contumacia loro con Quella. Di messer Lelio non vo dir niente: che ho trovato, ch’el rescritto di Vostra Eccellenza gli fe venir la febre subito, e era mezzo morto; e l’ho auto a ire a consolare: che n’ho auto dispiacere. Inperò, Signor mio dolcissimo, se per grazia e benignità Sua Ella voglia, come ottimo padre, acettar le precie di tutti, che non dessiderano se non far il voler di Quella, renderà, facendolo, la sanità a quel vechio, a’ monaci la grazia, perduta con Vostra Eccellenza, e alla Accademia donerà l’oratorio, acciò viva per fama con Quella le memorie nostre, rimettendosi inperò tutta l’Academia al santissimo giudizio Suo, e io insieme con loro meli raccomando. Di Fiorenza alli 22 di gennaio MDLXII. Di Vostra Eccellenza Illustrissima Obligatissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor mio unico. A Pisa. In man propria 1 . 
 
 
 1 Sua Eccellenza non vuol’aver fama di balordo: nel resto Ella ha più voglia di far queste cose che loro stessi. Lelio T. 25 Gen. Ro 62. A Giorgio Vasari, Pittore e Architetto. 
Serenissimo Gran Principe Signor mio. Poiché con la grazia del signor Dio et il seguitar l’opera di questa Sala Regia giorno et notte ha fatto ch’io ne sia venuto al fine, et ch’ella riesca, di tante quante opere io abbi fatto in Roma, la migliore, posso in questa età, che sono, dove i più di noi danno a drito, dire che la mano del signor Dio regga la mia, come anche reggie Vostra Altezza Serenissima il mio animo, il quale per essere di continuo volto a servilla, e particolarmente per mio ultimo lavoro il dar fine alla gran cupola mi par mill’anni partire, perché ritornandomene darò, con satisfazion di Vostra Altezza e mia, riposo migliore a questa mia vita tribolata et nutrita in nelle fatiche, che ha visto farmi, per lasciar gloria maggiore alla gloria vostra. Giovedì prossimo, che sarà il giorno del Corpo di Cristo, io la scuopro, che così è la mente di Sua Santità, il quale ha auto contento grande, quando ha visto levato i ponti et scoperta, poiché in 39 anni che fu cominciata, e 12 picttori che v’han lavorato sotto sei papi, si son tutti morti, il terzo decimo Gregorio papa et il terzo decimo picttore Giorgio Vasari in tredici mesi l’ha finita. E perché Sua Santità vole che io gli lassi tre quadri col ritratto del Gran Duca, signor nostro, che lo fo tuttavia, et il ritratto di Vostra Altezza et della serenissima regina Giovanna, sua consorte, avendo per una altra mia chiesto che mi si mandi solo una machia di colori dello scudo del viso, et avendola spettata fino a ora, vo pregar Vostra Altezza che non manchi ordinare a un de’ vostri ch'ella mi si mandi, che vorrei qual cosa che somigliassi, perché dell’altre non iscadeva dar noia a Vostra Altezza, perché avendo a servir Nostro Signore, è onesto uscir dello ordinario. Dessiderava ancora Sua Santità d’avere un saggio delle pietre di Saravezza de’ mischi; però se quella ha o palle o altra cosa pulita, il medesimo mandi. E se di qua innanzi alla partita mia vorrà comandarmi niente, o per anticaglie o per altra cosa, ch’ella abbi fantasia, quella mi comandi, dicendogli che è bene che Vostra Altezza Serenissima facci scrivere a Nostro Signore, che avendo servitola, che è bene che ella mi rimandi, che altre volte avendo bisogno, come par che acenni, sarò pronto a servilla senpre, et che è bene che questa state io torni a fugir l’aria di Roma e seguitar la cupola, tanto più quanto Sua Santità domenica passata vedde un fascio di disegni per quella, che gli parvono gran cosa et gli lodò assai. Intanto io atenderò a spedirmi per potere fra 15 dì essere a cavallo per la volta di Arezzo, et vi riposarmi X dì, che son stracco fuor del solito, e l’opera e l’età lo farà credere a Vostra Altezza Serenissima, alla quale... Di Roma, alli 15 di maggio 1573. Il cavalier Giorgio Vasarii. Al Serenissimo Gran Principe di Toscana 
Molto Magnifico Messer Giovanni. Con mille mia dolori e sospiri ho inteso la morte della Duchessa e mi credevo che al Signor Dio bastassi il Cardinale per oferta de’ peccati nostri, ma io vego che Don Grazia gli ha fatto conpagnia et poi la Signora Duchessa. O infelicità di Casa Medici! Fortuna che ha alzato tanto questa Casa, che pentita per man della morte, ha guasta la più bella e la più virtuosa famiglia di che principe sia stato mai! Messer Giovanni, veggo che Dio ci vuole per casi di questo che in vero toca il meglio di questo stato. Ho inteso quanto mi scrivete del Maiano e sento e vego quel che gli farete fra voi e Maestro Davitte di favore. Et io queste feste, se ‘l Duca non vien qua, vedrò di farle con voi, perché comincio a star del corpo meglio, ma l’animo ha fatto i sua atti. La Signoria Vostra sarà contenta salutar il Signor Montalvo e che non scrivo, perché ho perso lo stile e mi lamento e dolgo tanto che non ho requie. Resto confuso da tanto traboco e prego Dio che rimetta la spada della Morte nel fodero, perché questa è gran vendetta sopra di noi. Intanto dite che mi ami come fo lui. Salutate Messer Sforzo per mia parte, et con questo fo fine raccommandandomivi. Di Fiorenza alli XVIIII di dicembre MDLXII. Di Vostra Signoria Servitore Giorgio Vasari Al Molto Magnifico Messer Giovanni Caccini, Proveditor di Sua Eccellenza Sua Eccellenza Illustrissima, a Pisa. 
Molto Magnifico Signor Priore, Signor mio. Io mi trovo 3 vostre, una de 15 di novembre, una de' 22 et una de' 29; alla prima risposi che io ero arivato et basciato e piedi a Nostro Signore etc.; l’altra parlai del Buonaroto, che fu oggi otto di, che ero malato e venuto in Roma in casa il protonotario de’ Medici inbasciatore, che ho auto 13 dì catarro freddo et dolori colici cattivi con febre, che son causati, come gli scrissi, e dal venire per il mal tenpo et che qui è un freddo teribile e mala stagione. Ora io sto benissimo, et il papa ha auto dispiacere del mio male: acci mandato continuo il suo medico et tante visite che non è posibile, poi la diligenzia mia e non aver disordini adosso ha fatto che son ora purgato et starò bene. E perché Dio tiene protezione di me, m’ha voluto tenere in letto questi 13 dì, perché io mi riposi e restauri del male che forse io potrei avere auto. Certamente che fin qui io trovo gran amorevolezza del papa verso di me, et sebene è severo e di poche parole, non di meno mostra amarmi et avermi in gran conto. Però alla giornata tutto saperrete, et credo che la Signoria Vostra indovinerà che potrei passar aprile; farò quanto Dio spirera. Dal canto loro fin qui, né di danari né di quel che s’acenna mancano. Ha scasato di Belvedere il Cardinale Polacco, perché io abbi stanze migliori, che m’ha acomodato, che sto da Re, con paramenti che mostra stimar i padroni, la virtù e me. Qui s’atende a finire cartoni per la sala Regia et per quelle scale, dove va la vita di S. Piero. Di mano in mano sarete avisato di tutto. Sabato non scrissi io, perché ‘l capo non mi reggeva; oggi Dio lodato sto benissimo. Di Bronzino m’è dolto assai, et ho scritto a Batista, a Iacopo di Meglio per risposte loro; et a Messer Alessandro Allori ho scritto una mia, et nel vero, Signor Priore, io l’ho pianto, et s’è fatto perdita assai. Dio aiuti questi giovani che l’arte non si spenga, che n’ho paura. Qui non è nessuno, et non ci è subietti; ogniun fuggie la fatica. Conforto Messer Alesandro che l’arà a preservarvi il nome di quell’omo da bene, piacevole e valente, et io gli farò quando ocorra senpre servizio e soperirò dove io avessi mancato; la lettera sua sarà con le vostre. Di Messer Vincenzio Godemini io non mi prometto più che tanto, ch’el caso suo chiede quel che il Concilio proibiscie, et non l’avendo concesso al Duca nostro né agli altri magiori, io non vorei esser tenuto prosuntuoso, et in questo caso sono obligato come amico a Messer Vincenzio, ma sono anche obligato a me a non farmi tener leggieri; al tenpo, al luogo farò qual cosa et già gli ho risposto una mia, et questa cosa ha bisognio di tenpo. Io non sono col papa ogni dì, perché lavoro in Sala Regia, e se non son dimandato o se non ho bisognio, non vo, et si governa questa corte a un’altra usanza. Tutto gli direte, perché qui è gran gravità e poche parole; ma all’ocasione non mancherò ricordarmi che m’è amico, et vi mando una sua. Della cosa de’ danari del Monte della Pietà, ci è di scudi 1230 che avete messi, ho risposto che tutto sta bene, et così degli scudi 200 d’oro, che ha da pagare il Buonaroto. S’è scritto che non gli volendo dar doro, che facci lui, ma mal volentieri mi contento, ché la pietra dove va la Pietà a olio alla sepoltura di Michelagniolo, io non gniene farò altrimenti; però contentisi lui. Il restante fino a scudi 770 sono tutti guadagnati, et gli anderò riscotendo et spigniendogli a poco a poco, e ci anderà ancor 3 mesi per rispetto di Camaldoli et d’altre opere; basta che ci sono. Torno alla cosa della Signoria Vostra che l’anno passato si abozzò et non finì. Il Signor Concino per ordine di Sua Altezza ha scritto al Signor Inbasciatore, ànne scritto al Cardinale de’ Medici caldamente, et il Signor Inbasciatore l’ha presa anch’egli caldamente et mandò subito per Messer Vettorio, procurator loro, che è valente e destra persona; gli fu data la minuta di Messer Lelio, e s’è instruito benissimo, e si vederà di farla passar e con silenzio; et a tutte quelle cose che la Signoria Vostra n’ha accenato, tutte passeranno con diligenzia, e disse questo che ci sarà miglior far con questo che col papa l’altro morto. Io userò ogni sorte di diligenzia e farò spianar dove mi sarà detto, e per lei la sa che ci metterei la vita e l’anima, ma io veggo certamente nello Inbasciatore tanto affetto che io non temo che la Signoria Vostra non abbi avere l’intento suo; ancora che la tenghino cosa dificile, la tiraranno inanzi. Circa alle clausule ch’ella mi avertiscie, se mai voi uscissi di costì, a tutto ho detto e sarà notato, e ci terrò gli ochi come a cosa mia particolare. La cosa si tratterà e con riputazione et è in mano a gente che saperanno fare e servire: et di tutto sarete del continuo avisato e da loro e da me. Intanto io tornerò a palazzo domani et anderò trattando e facendo coi ministri quegli ufizii che si ricercano per tal cosa. Io ho auto la minuta e la copia della Bolla, che ancora che l’aviate mandata doppia, avete fatto bene, ma, secondo che dicano, l’acomoderanno secondo questo stile meglio. Circa de’ danari, io non son tanto povero che per tal cosa ne mancassi, e siate troppo diligente, però facci il placet Sua Santità, che l’altre cose tutte si acomoderanno et in quanto alla qualità de’ beni di Vostro padre et madre, io terrò questa lettera per minuta apresso di me et che di quanto ella ne scrive, non se ne uscirà, giusto il poter mio. Altro non ho che dirvi per ora; di mano in mano io farò ch’ella sarà avisato del tutto. Stia sano, acciò ci possiamo godere con più comodità che per il passato, che le prometto di lassare ire tanto lavorare, perché oramai sarà acomodato ogni cosa. Io non so se io li scrissi che avevo fatto un codicillo al testamento, che lassavo in sul Monte in mio nome scudi 2000 di moneta, che stessino scudi 600 per rendere la dota, quando io fussi morto, alla Cosina, et questo fussi per fiorini mille che li lassavo della sua dote, e scudi 1400 servissino per averne in X over dodici anni 5 per 100 per la dote delle due figliole di Ser Pietro, quando saranno da marito; et morendo l’una eredi l’altra, et non vivendo torni alla eredità, e nascendone più, il medesimo serva a tutte, secondo che parrà a tuttori. Scudi 200 si son dati dagli Inocenti a Luzio mio nipote, et scudi 100 che gl’Innocenti han presto a Ser Pietro, mio fratello, si debbino pagare l’anno medesimo che io sarò morto, e convienire con la Fraternita o conprar tanti beni che, cavandone 5 per cento, si cavi ogni anno 15 scudi per maritare 4 fanciulle l’anno e dargli lire 25 per ciascuna la mattina di san Giorgio per i rettori dela Fraternita d’Arezzo; che non ve l’avendo avisato, ve lo aviso, che sendo qua in questo mentre non so più quel che s’ abbia a esser di me, però la ne pigli memoria. Credo avere scritto abastanza, però farò fine, che non posso più etc. (sic). Di Roma alli 5 di dicembre 1572. Servitore il cavalier Vasarii Giorgio pittore. Al Reverendissimo Monsignore Et patron mio obsservandissimo, Il Signor Spedalingho de' Nocenti in Fiorenza. 
Molto Magnifico Messer Giovanni. Io non so come ve la facciate. E per saperne nuova vi mando tutte queste lettere per satisfare in parte agli amici, e mi sarà caro che le lettere del Duca o la Signoria Vostra le dia a sua Eccellenzia overo al Vescovo Guidi, che l’ha a negoziar lui, o a Montalvo o a chi vi pare; l’altre per Messer Sforzo e per Messer Guido e Maestro Davitte la Signoria Vostra ne farà il servizio lei andando in corte. Arò caro sentire i particulari della fabrica di Santo Stefano de’ Cavalieri come ella va et a che termine si trova. Et poi de’ vostri foffi et come vi passano le cose vostre, che reputandole mie l’arò caro sapere. Il signor spedalingho ha finito di pigliar l’aque, è guarito et vi saluta. Qua si menò moglie, dico Lorenzo suo. La mia consorte m’ha auto a lassare per un catarro che gli è casciato; ho auto che fare per le rime; et io so’ straco, infastidito, e già tutte le cose che cominciai sono vicine al fine. Altro non mi occorre se non che la Signoria Vostra mi comandi. Di Fiorenza alli 24 di aprile 1562. Di Vostra Signoria il vostro Giorgio Vasari Al Molto Magnifico Messer Giovanni Caccini, signor mio observandissimo et proveditor di Sua Eccellenza Illustrissima. A Pisa. 
Illustrissimo e Eccellentissimo Signor mio. Sabato passato si arrivò con l’ultima branca della scala in sul piano della Catena; e perché ebbi ordine di non andar più su, son ritornato a cominciar da basso a mettere gli appoggiamani su per la scala, dove io avevo lassato le morse, e così gli ornamenti delle fenestre e porte, che rispondono su per la scala. Ho lassato ancora di non voltar la tronba della volta dell’ultima branca, dove vien sopra la scala che saglie in cucina, finché Vostra Eccellenza Illustrissima non vede e’ disegni, che io mando a Quella, e vadi considerando a quello che io trovo degnio di considerazione, per far perfetto e in tutta bellezza e comodità questo lavoro e con la medesima spesa: che da me non lo arei fatto prima, perché voglio il parer Suo, e dove depende la comodità e la satisfazion di Quella (più che il mio sapere). Dico questo: che la prima pianta della scala, che si muove di terra fino alla terza branca, segniata C, va con tanta dolcezza e misura, che non si può dessiderar meglio, e contenta i vechi e i giovani; e questa saglie per fino a quel segnio di braccia XI 1/2, e perché è necessario salire fino al piano della sala dell’Uriolo braccia 7 1/2, perché rimanga la volta di quel ricetto, segniato B, e la tronba, come l’altre, braccia 7 1/2, perché si possa passar di sopra per ire della sala dell’Uriuolo, come si va oggi, nel salotto e camere della Duchessa, che fa tutto braccia 19, ch’è apunto l’altezza dal piano della sala de 200 perfino alla sala di sopra, è stato necessario, che per arivare a quel piano si faccino gli scaglioni della branca, segniata D, un poco più alti che quelle n’è di sotto e alquanto 2 palmi per ciascuno più stretti, e ancora che questo non faccia molto acorger chi la saglie, niente dimeno, perché in ciascuna delle tre branche di sotto non è più che venti scaglioni per ciascuna, alti un quinto, e quatro quinti son larghi dove si posa il piede, questa agevolezza toglie a quella di sopra, perché vi va cinque scaglioni di più che l’altre, una certa grazia. Che sebene è facile a salire, par manco grazia agli ochi, che veggon quella lunghezza di tre braccia più; che ancora che stia bene, non v’è l’intero della sua perfectione, come considererà Vostra Eccellenza nel disegnio, perché entrano gli scaglioni nel corpo di quel ricetto fino al Davite tanto adosso a quella porta di sala, che par che vi stia, come vi sta, più per forza che per altro. Èmmi venuto, Signor mio, come a chi fa, una considerazione ingegniosa, che aconcerebbe tutta la scala, la farebbe IV [branche] del pari e con la medesima misura, che ella comincia da piè, e con la cornice, dove posa su la volta, rigirando tutti e’ ricetti sotto e sopra, e con una comodità di chi saglie e con una vivacità di lumi, tanto buona, e ancora con l’entrata migliore di riscontri, di finestre e porte in sulla sala grande dell’Oriuolo, e ancora con la scala che va sopra in cucina diritta e agiata, che racconcia quel ricetto dove risponde il salotto della Duchessa tanto bene, che dal principio al suo fine mostra comodità, ingegnio e bellezza molto maggiore. Questo, Signore, è il disegnio medesimo, alzando il foglio segniato A; che di sotto è tutto nella carta insieme, da terra fino in cima, e è segniato B: come Vostra Eccellenza Illustrissima vederà prima nella pianta gli XX scaglioni più larghi (ch’è nella segniata A) e un ricetto riquadrato tanto bene con dua finestre sopra e con le porte, che riscontrerranno fino in sala apunto nel mezzo della finestra, che ora apena la vede: dove magnifica il salotto e dà più comoda e bella entrata nella sala grande dell’Oriuolo e fa il ricetto più luminoso e con più gentile ornamento, che non sarà quello dov’è il Davitte, oltra che ricorreggie tutti gli erori che vi si faranno, se si facessi il primo, segniato A Atteso che, quando sian saliti i XXV scaglioni fino al Davite, sforza salirne poi, come vedrete nella pianta, quatro drento alla grossezza di sala drento alla porta; che se bene vi è il luogo e par che dia maestà e siasi fatto in molti luoghi, potendo, lo fuggirei volentieri. Tutte queste cose e molte altre, che per non gli tor tenpo, che se le fussi a ragionar in sul luogo, le mosterrei, che Vostra Eccellenza ne saria capacissimo, come sarà ancora nel vedere il disegnio, del quale Ella l’ha familiare, quanto l’ho io (dico nell’inteligenzia). Per il che ho voluto, sì perché Quella conosca, che studio le cose Sue, e che non debbo mancar di diligenzia e d’amore, acciò finita l’avessi, sendo questo paese pieno di cornachie e cicale, per non dir d’invidia, che dicessi poi, e’ si poteva fare e dire: io non farò altro muramento né di tronbe o volte, perché sono apunto ora nel luogo dove bisognia, e che si può fare nell’uno e nell’altro modo. Spettero la Sua resoluzione, che so che conoscierà il buono, e seguirò sicuro da ogni biasimo questa opera, la quale la desidero finire con quella bontà e perfectione che merita la grandezza Vostra e il dessiderio che ho di satisfarli. Sarei venuto fino costì da Vostra Eccellenza; ma questo freddo m’ha sì mal condotto il capo e le ganbe, che soperisco con questo con molto mio dispiacere; e mi perdoni. De’ palchi son tutti in terra, e io ho cominciato a dare ordine per dipigniere i quadri che vanno per ciascuna stanza; dove io arei caro un poco di lume da Quella di quel che dessiderate che si tratti, benché io avessi pensato farvi storie di quelle donne regie che hanno con lor fatti paragonato la virtù degli omini, anzi vintogli. Non di meno non farò altra diliberazione, se non ho un motto da Quella. L’altre cose conmessemi si faranno, e a Quella con tutto il core mi raccomando. Alli XXVIII di gennaio MDLX. Di Vostra Eccellenza Illustrissima Umillissimo Servitore Giorgio Vasari. Allo Illustrissimo e Eccellentissimo Signor, il Duca di Fiorenza e di Siena, Signor mio Unico. A Siena in man propria. 
Reverendissimo Monsignor mio. Alla vostra breve lettera arei a far breve risposta, poiché non ci è troppo che dire, e massime che per essere io ora più che mai ocupatissimo, perché ho chiuso la sala, e si fa ’l pavimento e le storie son nel fine, e crederò che a 15 di questo altro arò del tutto finito ogni cosa, e le robe già una parte sono andate Arezzo e l’altre le manderò costì. E questo lavoro torna certamente il più bello che abbi mai fatto, né detti mai tanta forza e rilievo a pictture mie. Dio m’ha illuminato etc. Ci sarà che dire al mio arrivo, così come io ho auto 7 mesi che fare assai, e certamente che io ho auto caro ora, ch’ell’è fatta, d’avere auto questa occasione, perché 2 sale, le prime del mondo, Dio me l’ha fatte condurre a gloria sua etc. Queste storie di mano di questi altri maestri son rimaste cieche, che par strana cosa. Io non ho inteso altro del Gran Duca nostro per le sua, alle quali io credo più delle altre; avisate qualcosa, vorrei pur vedello, Signor prior mio, io mi consumo, e mi par mille anni esser costì. Grandezze, Grandezze, Grandezze, e si va via. Orsù io non vo dirvi altro, se non ch’ella mi mandi quelle inscrizioni che li chiesi, et il concetto lo ridirò: in 39 anni ch’è 3 volte XIII il primo anno del pontificato di Pauol III, si cominciò questa sala e con sei pontefici doppo e 12 picttori eccellenti seguito e non gli hanno potuto dar mai fine: Gregorio XIII P. M. Il primo anno del suo pontificato con Giorgio Vasari Pictor XIII in XIII mesi gl’ha dato fine l’anno 1573. Questo lo vorei mettere in una storia ultima che ho fatto, et mi sarà caro che lo facciate voi. Altro non mi ocorre, se non che scrissi l’altro spaccio, che la cosa vostra era in buon termine, e doverete e dal Signor Concino e dallo Inbasciatore avere auto aviso. Degli Agnusdei si fanno, e gli porterò io. Et del testamento del Boccaccio per la casetta di santo Alesso fin qui non si trova nulla; si spetta il lor Magiore per vedere non so che scriture. Tutto procuro e tutto vi si manderà. Et con questo fo fine. Saluti il Signor Busini e gli amici e stia sana come Ella mi scrive; io sto bene afatto et contento da che sono smaltite tante fatiche. Et Dio vi conservi. Di Roma alli 23 ch'el dì del Mio santo 1573. Di Vostra Signoria Servitore il cavalier Giorgio Vasari. Voltare l’altra faccia Io apunto volevo chiudere la vostra lettera, et un mandato venne et mi portò la inclusa, qual viene dal Datario per ordine del Signor Inbasciatore, il quale mi disse in vocie che io li scrivessi che io dovessi scriverli che io mi chiarifica dallei, se la Signoria Vostra si contenta poter aver facilità di testare per la sonma di scudi mille dugento, come pare che lei dimanda nel suo ristretto, che si opererà che passi, ancora che dificile lo mettano, perché non sarà poca grazia, ma sì bene gran fatica ch’ella si passi. Però avisi subito ch’ella si possa fare spedire, che le prometto che partendomi io ci sarà che far per un pezzo; però avisi quanto gli occorre. Et li mando l’inclusa mandatami. Signor mio. Procuri la Signoria Vostra chiarirsi, se il molto Reverendo Signor Spedalingo delli Innocenti si contenta di una facultà di testare per la somma di scudi mille dugento, come pare, che possa contentarsi, considerato bene tutto quello che Sua Signoria dimanda: che non sarà anco piccola grazia, né poca fatica a conseguirla. Al Molto Magnifico et Reverendissimo Monsignor il Signor Spedalingho de' Nocenti Signor mio. A Fiorenza 
Molto Magnifico Messer Giovanni. Il vostro arivo m’è stato grato, poiché siate a salvamento quanto il riveder tornato il Montevarchi e lo Strada e con isperanza di vedere qua e padroni, che stasera n’ho nuove da Don Luigi che ha passegiato un’ora mezzo. Venne il rescritto che la sala grande si faccia e ducati 5000 l’anno per il palazzo da poterne ogni settimana per la sala ducati 70 farne quel che io voglio. Essi acomodato molte cose et tuttavia susciterà le balle. Tornate le racomandazioni doppie al Signor Sforzo e Signor Montalvo et a Maestro Davite che gli ho risposto. Salutate Messer Francesco Busini, che certo l’ho nel mezzo de core e che son tanto suo quanto son mio, che ho caro che mi comandi. A Messer Filippo della Antella che lo ringrazio et alla sua venuta si farà il restante. Altro non mi ocorre. Del mio cogniato non scade dir altro, se non che le cose che gli ha mandate, quando torna comodo alla Signoria Vostra, le mandi. Io andrò domani a veder la vostra muraglia e n’aviserò. Di Fiorenza alli 27 di febraio MDLXII. Lo Spedalingo vi saluta. Di Vostra Signoria Servitore Giorgio Vasari Al Molto Magnifico et Signor mio Messer Giovanni Caccini, Provveditore di Sua Eccellenza. A Pisa. 
Illustrissimi Signori miei Observandissimi. Ancora che non bisogniassi scriverli, non ho voluto però per non mancare, avendo quelle fattomi pagare per loro ordine al banco de’ Salviati scudi cinquanta, e quali si sonno dati a’ maestro Cesari e satisfatto in tutto il battiloro; spettarò che dalle Signorie Vostre illustrissime mi sarà ordinato nel caricarle e così delle gabelle, che vi bisognerà, come altre volte ho scritto alle signorie vostre, alle quali per ora non [ho] che dire altro se non che maestro Giovanni di Stocco gli scriverò quanto ha da fare per conto de l’organo e della cornicie, che dimanda di volere tagliare: che di tutto si scriverà. Altro non mi occore se non che le Signorie Vostre Illustrissime me gli raccomando. Di Fiorenza alli 6 di aprile 1570. Di Vostra Signoria illustrissime Servitore Giorgio Vasari. Al Illustrissimi Signori XII Del Consiglio Della Sacra Religione di Santo Stefano. In Pisa. 
Molto Magnifico Signor Priore. Io arivai, che parevo uscito d’un forno, per il caldo che fu grande, che fu più acosto a Firenze che fino a Cerbaia; pure io mi condussi con Gianni mio et finalmente veddi la sera il vescovo Strozzi di Volterra, né si ragionò altro che de’ fatti suoi, né in bene né in male fusti nominato, tale che fra’ Matteo, suo fratello, e lo Arighetto conclusano, che si tocassi le poppe alle donne et il culo et il resto agli omini. Finalmente io fui col Gondi, il qual vi saluta, e conclusi per parer vostro, che Ser Pietro non avessi a stare a Arezzo e che si mettessi uno scanbio alle Farine, perché servissi in assenzia di Ser Pietro per que’ dua mesi o uno che per volta e’ ci starà; perché io risolvo che Ser Piero non istia con la famiglia a Arezzo per niente, e questo sia il sugel che ogniuno sganni. Dove io mi so’ ricordato del Vespuccio e l’ho detto al Gondi, ch’è una persona che ha bisognio et ha voglia di fare; et intanto è uno che ci ha messo alle Farine il Gondi in canbio di Ser Pietro, che serve bene. Ma il male debbe venire, come vi dissi, che ci vorebbono in quel luogo mettere un altro, e che Ser Pietro col tenpo non ci avessi a far nulla, che non mi piacie. Inperò, poi che stamani il Gondi mi ha inposto che io parli al Vespuccio, e che io convenga seco, ho detto, che’l Vespuccio è in villa, come è vero, e che lo farò tornare. Ma io non vorei far questa cosa e vorei, ch’ella si facessi allo arivo vostro, o ch’ella domattina mi mandassi a dire quel che è da fare, che l’ordinerò inanzi che io parta, e che la Signoria Vostra scrivessi duo parole al Gondi, che di questo negozio spettassi a risolverlo alla tornata vostra, poi che non inporta. Basta, che gli ha la suplica per lo scanbio, che il principe si rimette al Gondi che informi. La quale informazione non ha da esser se no, perché ser Pietro possa sostituir uno in suo luogo, mentre che va per questi servizii et non per finir l’ufizio. Voi conoscete il tutto, l’ho detto in voce, e con questo il resto che manca. Ora io spetterò il vostro aviso domattina. Circa a Sua Eccellenza fui a tenpo e la mattina medesima andò al Poggio col principe e starà, si dice, qualche dì. E perché dell’altre cose non ho che dire se non che la Signoria Vostra farà bene a tornare per più conti, et io giovedì mattina mi parto, e perché Batista nostro non m’ha nel suo ritorno saputo far una inbasciata, che dice, che io v’ho a mandar non so che disegni de’ Magistrati, questo nol so. Ma so bene, che gli ho da dar non so che schizzi della Ritonda perché gli distenda, dico di quella di Ravenna, et altri memoriali, che lo farò, s’io arò tenpo per non so che disegni nuovi di Sua Eccellenza Illustrissima, che m’ingegnierò adenpiere. La Cosina ieri andò Arezzo, Ser Pietro, il Maiano; e posdomani sian risoluti messer Veri et io andare; et m’ingegnierò tornar presto per più cagioni. Ho fatto dar le tavole a ser Gostantino, al Crocino, che facci la vostra, quella di Badia et del depositario; et alla tornata vostra potrete veder i duo quadri di Badia bozzati e la tavola di Filippo bozzata, quella del papa, e darò principio a quella del vescovo Strozzi, che Jacopino è in casa solo, nel ritorno che sarete a cavallo, o pur un dì che vediate Santa Croce libera. Tutto per aviso. Ora io non dirò altro, se non che io dubito che il Rinucino non mi mandi per la lunga, e che d’un caso civile diventi tribunale, perché mi risolverò andare o alla Mercatantia o agli Otto. Vole, che io aspetti. La madre di Jacopo fa mille dificultà, et io, che mi sono adormentato sopra di voi, ne vengo a patire. Or questo basti, che sono stato lungo et ho poco tenpo et ho da far mille facende. Et con questo fo fine, raccomandandomivi. Di Fiorenza alli 3 di settenbre 1566. Di Vostra Signoria Servitore Giorgio Vasari. Al Molto Magnifico e Reverendo Signor mio, il Signor prior degli Innocenti. A Popiano. 
Magnifico Messer Lionardo Signor mio. Ebbi la sua in risposta del negozio di Batista Lorenzi. La Signoria Vostra dice e l’intende bene che, se pretende del lavoro di quadro, la Signoria Vostra ha degli amici da Settignano che lo farà vedere, così il Signor Spedalingo ha tale che potra satisfarlo, che in questo non credo che abbi da aver molto. E così que’ trofei che si fecion levar via, se gli potrà far buoni come la gli dissi le statue. Abbi pazienzia, perché ci voglio essere io che non starò molto questo anno, che vo tornar che si metta su la sua tavola, et però io ho scritto a maestro Giovanni legniaiolo, che seguiti l’ornamento. State sano, che io son vostro. Di Roma alli 9 di febraio 1572. Di Vostra Signoria Amico et Signore il Cavalier Giorgio Vasari. Al Molto Magnifico Messer Lionardo Buonaroti, Signor mio obsservandissimo. A Fiorenza. 
Magnifico et Reverendo Signor mio. Chi altri tribola, sé non posa: inperò non manco di quanto ricercate. E per ora vi mando, come la vederà in questa, schizato di mia mano, come son già fermi il numero 2 et il n. 4, acciò questi che terminiate a modo vostro. Il 3 ha bisognio che siamo insieme, perché è per ripieno. Il n. 5 l’ha il Particino et il n. 6, che ser Gostantino l’arà oggi da lui, et ve gli mandera. Il numero 7 sarà Vincenzio de Rossi, che l’arete; et io vedrò che domani il n. 7 et il n. 8 l’aviate. Il resto l’avete fino alla porta di palazzo, che ve la manderò con gli altri, che domani finirò. Intanto andate scherzando intorno al cortile, che troppo avete da fare. Il Duca rispose al Caccino sopra quela facenda, che si voleva servire di lui 2 anni ancora a Pisa, e che non mancherebbe occasione. Credo, che messer Sforzo abbi operato per Benedetto Uguccioni: però non si sa altro. Sua Eccellenzia vol che s’ inbianchi Santa Maria del Fiore, che sarà da fare per ser Carlo et Antonio Miniati. Non mancherò aiutare il Caccino a quanto o come per gli pregii. Ho caro, vi riposiate, che così potessi far io. Non vi vo scriver altro se non, che or che siate in riposo, non pensiate far tanto, che vi amaliate: che così farò io. Et con questo fo fine, raccomandandomivi. Di Fiorenza alli X di giugnio 1565. Il Principe tornò di buona voglia ed è vostro e mio al solito. Di Vostra Signoria Servitore Giorgio Vasari. 
Illustrissimo et Eccellentissimo Signor mio. Come per l’aviso dello Spedalingo de’ Nocenti potrà intendere, la sepoltura di Michelagniolo è allogata da una statua in fuora, che se ne spetterà la resoluzione da Vostra Eccellenza Illustrissima. E perché Batista Lorenzi, allievo del Bandinello, al quale toca oltre a una statua, tutto il resto dell’opera di quadro e d’intaglio, conforme al disegnio e modello fatto da me, e perché in via Mozza nella stanza di Michelagniolo è pochi marmi, cavato che aremo tutte quelle figure, è necessario, che gli si provegga fino a dieci carrate di marmi di Carrara, per unire questa opera con quegli che son quivi e particolarmente delle figure e di più la cassa di mischio di Seravezza con dua altri pezzi, che serviranno per l’epitaffio e per drieto alla testa sua. Ci è parso, come Quella ne rimase con meco, che si cavino ora detti marmi e mischi per poter finirla, ateso che Lionardo Buonarroti, datogli questi pochi marmi posti in Fiorenza, tutto il restante della spesa farà lui. E questi che Vostra Eccellenza Illustrissima gli dà, non ariverà alla sonma di novanta scudi o incirca; e se l’è governata da chi sia diligente, molto meno: che avendo Quella per riconpensa tante statue in via Mozza fra bozzate e finite, dua di que’ marmi, senza l’opera di Michelagniolo, val molto più. Inperò Batista sudetto si manda costì, perché e’ vadia con l’ordine di Vostra Eccellenza Illustrissima a Carrara per detti marmi; dove Quella potrà ordinare al Caccino la sua espedizione, e de’ mischi a Pietra Santa a Matteo Inghirami, o a chi Quella giudicherà a proposito; ricordandoli, che la spedizione, ora che il fiume arà questo verno aqua, e che questi giovani, che hanno voglia di mostrare al mondo per mezzo di questa occasione la virtù loro, non tardi, atteso ch’ella sa, che senpre alle alte inprese la fortuna e la morte è nemica, e la sollecitudine e la diligenzia prevale assai in tutte le cose, come Quella, che le sa meglio di nessuno, e che questo l’ho inparato dallei. Delle cose di qua della sala lo Illustrissimo Principe nostro vi arà raguagliato di tutto, e si seguita gagliardamente. Altro non Le dico, non occorrendo altro, se non che Dio La feliciti e conservi sanissimo. Di Fiorenza alli XXVIIII di Dicenbre MDLXIIII. Di Vostra Eccellenza Illustrissima obligatissimo Servitore Giorgio Vasari. Allo Illustrissimo et Eccellentissimo Signor, il Signor Duca di Fiorenza e Siena, Unico Signor mio. A Pisa. 
Molto Magnifico Signor mio. Ricevei l’ultima di Vostra Signoria et ho inteso che l’Alexandro pittore d’Arezzo, che il lavoro della facciata si seguita e che anderà bene: che n’ho avuto piacere. E perché delle teste che Vostra Signoria chiede degli autori delle Religioni, quando arò comodità, che ora sono impedito, si manderano quelle che saranno qui, parimente gli ovati. E se fussi manco impedito, l’arìa mandato con queste. Intanto gl’hano che fare; seguitino. E de’ versi che chiedete, sendo costì dove è lo studio e tante persone di spirito, non ci aresti a dare questo fastidio, perché, a quel che ho innanzi, aria bisognio mi fussino levate le brighe e non cresciute. Pure io non mancherò di quanto ho detto di sopra. E se gli scade niente per conto de’ pittori, Quella si degnerà darne adviso, che non ne mancherò mai. E con questo fine basciandoli le mani me gli raccomando. Di Fiorenza el dì 9 di dicembre 1564. Di Vostra Signoria Servitore Giorgio Vasari 
Molto Magnifico et Reverendo Signor mio. Doppo la mia partita di Milano, che fu con tanta aqua fino a Lodi, che maestro Bernardo inaquò il vino del Monte di Brianza, e così arivamo l’altro giomo a Cremona e veduto le maraviglie della Sofonisba et l’altre cose, ce ne andamo a Brescia con una strada tanto crudele, che le povere cavalcature insieme con noi, per l’esser rotta, l’han patita. Fummo ristorati assai dal padre Don Giovan Benedetto da Mantova, il quale sebene era ito a capitolo, aveva però lassato ordine al padre Don Zanobi da Fiorenza priore, che ci ricreò a veder tante fontane. E così veduto Brescia, a Mantova veduto ogni cosa, sono arivato oggi, che è mercoledì a 15 a San Benedetto di Mantova, che ho auto piacer grande e carezze assai, come alla giornata sentirete, ragionando. Finalmente io mi parto domattina e ritorno a Mantova per ire a Verona, poi a Vicenza e finalmente a Padova: tanto che martedì prossimo sareno, a Dio piacendo, a Venezia; et di lì arete lettere, quando vereno alla volta di costà. Questa lettera farete che Ser Pietro scriva a Arezzo, e che dica alla Cosina, che fatto l’Asensa io parto di Venezia per la volta di Fiorenza, e gli mandi questa lettera, che è inclusa in questa. E con questo fo fine, raccomandandomeli. Di San Benedetto alli 15 di Maggio. Al Molto Magnifico e Reverendo Signor mio, il Signor Spedalingo de’ Nocenti di Fiorenza. A Fiorenza. 
Illustrissimi Signori miei observandissimi. Poiché l’altezza del Gran Duca signor nostro ha deliberato andare a Roma et che io vadia innanzi per alcuni negozii che ha con Sua Santità, ha voluto prima che e’ parta come acuratissimo della sua Religione venire a vedere in Santa Crocie nelle mie stanze l’ornamento de l’organo già messo tutto d’oro, della qual vista è restato tanto contento e satisfatto, che ha preso animo di seguire che la sua e vostra chiesa per le man mie, con l’ordine che Sua Altezza darà di mano in mano, diventi la più ornata et bella che sia in questo stato; per il che mi è parso darne aviso alle Illustrissime Signorie Vostre, acciò che, quando vedranno l’opera, si confermi magiormente et lo amore che porta alla Sacra Religione Sua Altezza e parimente l’affectione et amore che ho io verso le cose Vostre; e perché, innanzi che io parta, lasserò ordine a maestro Nisgii legniaiolo di quanto deve fare sì per conto dell’organo e della sieda e parimente a maestro Onofrio, che tutti risponderanno al signor cavalier Lionardo Nasi, aciò che nella assenzia mia, ancora che si sia per istar poco, si possa così di questi come anche delle colonne di marmo venire a fine: che di tutto scrivo a maestro Nanni di Stoco l’ordine che ha da tenere. Come dal signor cavalier Giovanni Gori intenderanno le Illustrissime Signorie Vostre, s’è allogato a maestro Nisgii sudetto gli ornamenti delle due tavole per scudi 70 l’uno, che son secondo il disegnio che ho fatto e mostro a Sua Altezza, richi et pieni d’intaglii, che per esser grandi quasi quanto quegli dell’organo ci ha fatto un buono mercato. Però le Signorie Vostre Illustrissime non gli manchino di quanto è l’obligo secondo la scritta che il signor cavalier Gori manda; e perché s’è levato dal battiloro già vicino a 18 migliaia d’oro e pagato di mano in mano maestro Cesare con i sua lavoranti che lo mette, restiamo debitori di scudi 8 al battiloro et a maestro Cesare scudi 40, perché Sua Altezza gli ha pagato per le mani di Messer Veri de Medici il migliaio scudi 5; però quelle gli faccino pagare a Salviati per poter finillo scudi 48, che questo e l’ordine Suo. Intanto maestro Nisgii farà il piano della tavola che ho a fare io, che di già n’è fatto il disegnio, e nella mia andata et tornata lascio ordine che s’ingessi et aconci che io non abbia se non a dipignierla: che tanto per aviso m’è parso per debito mio darne raguaglio alle Signorie Vostre illustrissime, alle quali mi raccomando, pregandogli ogni felicità, e resto che mi comandino. Di Fiorenza alli 21 di gennaio 1569. Di Vostra Signoria illustrissime Servitore afectionatissimo Giorgio Vasari. Voltate Apresso è conparso qui, che non avevo chiuso la lettera, maestro Davitte et maestro Giovanni di Stoco, che l’ho auto caro; et così aviano ordinato et allogato, maestro Davit et io, gli ornamenti delle 4 finestre di marmo del canpanile per prezzo di scudi cento la faccia fino alla fine, che montera tutto scudi quatrocento, fino che sia condotto; et da quiui in su se arà avere cosa nessuna, abbia a essere dichiarato per maestro Davitt et me; et così se n è fatto la scritta et obrigatolo: che di tutto le Signorie Vostre Illustrissime ne aranno per detto maestro Giovanni informazione, et le colonne maestro Davitte le manderà lui. Tutto per aviso. All’Illustrissimi Signori et Patroni mia observandissimi, gli Signori Dodici del consiglio della sacra Religione di Santo Stefano. Pisa. 
Illustrissimo e Eccellentissimo Signor mio. Sabato, che fumo a 28, si ragunorono e’ provveditori della fabrica de’ Magistrati, e di comune consenso, me presente, si ordinò che il primo di febraio si cominciassi a murare dinanzi a San Piero Scheraggio le colonne e pilastri, e si mettessi gli architravi, che tutte queste pietre son facte in magior parte, e inoltre si seguitassi tutta la facciata fino al tetto, e di costì si cominciassi a volgere la volta delle logge e s’andassi verso il fiume, fino che fussi finita, e di mano in mano si seguitassi l’ufizio de’ Nove Conservadori; e perché manca da questa banda 60 braccia di cornicione, che n’è in terra gran parte che si lavora, e si finissi del tutto per tutto maggio, che questo, perché in vocie ne ragionai a Vostra Eccellenza, che gli piaceva, s’è ordinato e così si seguiterà, e n’arà aviso dal Magistrato. S. E. Vorrebbe che queste cose andassino egualmente. In palazzo si va finendo le stanze di sotto, e io atendo a’ disegni de' quadri del palco della sala grande. Le lettere delle sepolture di San Lorenzo son molto piaciute al signor Spedalingo; e io ne ho fatto un carton grande, come hanno da stare, e di corto le farò intagliare nel luogo dove da Michelangelo Buonarroti le furon destinate, e mentre sono stato lì nella sagrestia, m’è parsa sì schifa, atteso che il verno passato e questo que’ preti vi debbano aver tenuto caldani di carboni e fattovi fuoco disonestamente e afumicato le statue e le mura, che è una vergognia, e quel che mi rincrescie, che l’anno passato s’ordinò loro che in una di quelle sagrestiuccie de’ canti e’ facessino un camino agli operai e al prior di San Lorenzo, e mai l’han fatto, ché se ciò fussi stato murato, questo disordine non saria seguito, e mi penso, che fin che Vostra Eccellenza Illustrissima non destina qualche uno che n’abbi spezial cura e sia persona che si diletti dell’arte e ami e conosca la perfezione di quelle statue e di quel luogo onorato, ch’è stato scuola ed è di tutta l’arte, credo che andrà di male in peggio. L’ho voluto avisare a Vostra Eccellenza Illustrissima, acciò che Quella ci provegga. Facciasi a loro in ogni modo un camino. Ieri, che funmo a 31, si ragunò l’Accademia e Conpagnia del Disegnio nel capitolo degli Angeli, che furono 70 in numero; e vi venne una gioventù fioritissima da sperarne, che queste arti, per mezzo di questo ordine che Vostra Eccellenza ha provisto loro, abbia a far gran frutto in questa Vostra città. Andorono tutti gli ufiziali per il reverendo signor Spedalingo e lo condussono dove erano ragunati: dove fu da loro messo in possesso con molte acomodate parole, dette da e’ consoli, e gli fu dato, come a capo e luogotenente di Quella, tutta l’autorità sopra detta Academia e Conpagnia, pregandolo, che dovessi pigliar volentieri questo carico e far che questi begli ingegni e quella gioventù avessi a far qualche onorata memoria a benefizio publico e di Vostra Eccellenza. Fu fatto poi dal reverendo Signor Spedalingo una bellissima orazione a tutti, con molte lode della arte, con mostrar poi, doppo Dio, quanto siamo obligati a Vostra Eccellenza Illustrissima; e nel fine ci esortò alla unione e voltar gl’ingegni a condur delle opere e con lo studio cresciere di perfezione e poi alla oservanzia de’ capitoli, dati a noi da Vostra Eccellenza: che a tutti piacque grandemente. Vinsesi poi per partito di tutte fave nere il corpo della conpagnia di quegli che eron presenti, i quali furono novamente rescritti e confirmati, sottoponendosi all’oservanzia de’ capitoli etc. Fu poi dato ordine di mandare a partito quegli che avevono a essere capi della Academia, ch’el primo fu Vostra Eccellenza, come Principe e Signior Nostro e capo di tutti, che fu vinto a tutte fave nere. Il secondo, come padre e maestro di queste tre arti, fu Michelagniol Buonarroti, il quale fu vinto nel medesimo modo, e perché già l’ora era tarda, s’ordinò di non far per allora più partiti. Si ragionò che a 14 di febraio, che sarà domenica, a otto, si facessi nel ragunarsi il resto delli accademici e insieme la determinazione del sugello, il quale s’è diferito a questa lunghezza, perché di poi che sentirono il benignio rescritto di Quella, è conparso altrettanti disegni quanto quegli che vidde Vostra Eccellenza, con molti strani e begli capricci, i quali quando sarano terminati, se ne farà un libretto, e si manderanno tutti a Vostra Eccellenza Illustrissima, che tanto hanno ordinato questi Signori Ufiziali. Qui si spetta con dessiderio la resoluzione che farà Vostra Eccellenza Illustrissima coi frati degli Angeli per conto del tenpio loro, e caso che non sortisca, che a Dio e a Vostra Eccellenza non piaccia, poi che Quella mi ordinò in voce che si cercassi di qualche luogo finito, publico e onorato, e che avessi a depender da Lei, e che fussi degnio della Sua real grandezza, mi sono avolto assai: dove mi è venuto un capriccio, ché trovo ch’é una delle cose di Vostra Eccellenza Illustrissima più cara e non finita, la quale con una miseria di spesa in meno di dua anni si finerebbe perfettamente; e si faria XII statue di marmo, che trovo avere in Fiorenza XII valenti e eccellenti scultori, che ogni uno faria la sua, e sariano tutte buone; e tanto farebbano XII pittori, che similmente ci sono, che condurebano quelle pitture che arieno a ornar detto luogo in nel tenpo medesimo de’ dua anni senza sconcio dell’uno e dell’altro, con seguitar l’opere giornalmente che hanno, solo per loro spasso. Oltra ci è tanti giovani poi, che lavoron di stuchi e fanno grottesche e altri ornamenti, che a un poco per uno si condurebbe una grande opera; e oltre ch’ella sarebbe in sul Vostro e nelle proprie cose della illustre e felice casa di Vostra Eccellenza, che poi che questa Academia nascie da Lei e ha a fiorire sotto il Suo felicissimo nome, non scaderebbe né richiedere altri, né inpacciar nessuno, né obligar persona. E anche credo, che crescierebbe loro tanto l’animo, che gli faresti far miracoli. Ho voluto dar questo cenno a Vostra Eccellenza Illustrissima per adenpiere quanto mi fu inposto da Lei, tanto più quanto io veggo il bisognio di questi begli ingegni, i quali tutti son volti a servire e far qualche cosa onorata, acesi da tanti benigni rescritti e segni, vedendo e udendo, che Quella mostra d’averne voglia più di loro, e io la vo sollecitando, conoscendo, che ci avian tre o quatro vechi dell’arte ecellenti, che il sollecitar di cavar loro qualcosa di mano presto, cava delle mani della virtù e del tenpo quel che non si caverebbe poi, nascendone la morte. E perché so quanto Quella ha caro l’opere delle nostre arti e ci ama tutti, spettarò che mi sia acenato la volontà Sua, alla quale io ho caro satisfalla con tutti loro; e a Quella umilissimamente bascio le mani. S’è dimenticato di dire il luogo. Di Fiorenza alli primo di febraio MDLXII. Di Vostra Eccellenza obligatissimo umilissimo servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor mio. A Pisa. In man propria. 
Illustrissimo e Eccellentissimo Signor mio. Io feci scassar ier mattina, che apunto era venuta dal porto la tavola d’alabastro, la quale l’ho considerata; e mi par, che vi saria strazio, oltre che avendo noi disegniato lo spartimento, che cuopre i pezzi di quegli quatro alabastri che sono inn guardaroba, i quali sendo più bianchi con manco sali e più gentili e fissi et uniti di colore, saran migliori, avenga che col fregio, che andra intorno, si può col medesimo alabastro farlo cresciere quanto vorrà Vostra Eccellenza, perché già ho trovato un pezzo di legnio, che ha più di cento anni, per incassarvelo drento, ch’è grosso un sesto di braccio; e questa tavola intera ci servirà a qualc’ altra cosa. Tutto per aviso. Le pietre si lavorano a di lungo; et ho trovato chi le cometterá con diligenzia nello alabastro. Altro non mi scade dirli se non, che qui in palazzo si va al fine. E Magistrati anch’eglino lavorano, e spettiamo il proveditor generale, che Quella a Suo beneplacito lo mandi. Io doppo il mio ritorno mi son sentito assai meglio, che il riposo della quiete sta nell’animo; e la ringrazio del continuo. Ho assetto inn Arezzo quella mia nipote che mi stava in casa; e se Vostra Eccellenza Illustrissima mi spedirà i beni di Nicolò Buonagrazia, senza più molestarla potrò co’ frutti dargli la dota, che ho promesso, e da che Vostra Eccellenza Illustrissima mi aiuta, sono obligato anch’io aiutare i miei, che son orfani, acciò Dio prosperi Vostra Eccellenza e aiuti a viver me, perché La serva, e a Quella con tutto il core mi offero e raccomando. Di Fiorenza alli 9 di maggio 1561. Di Vostra Eccellenza Illustrissima Obligatissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e di Siena, Signor mio unico. Dove sia. Sta bene. Lelio T. 18 maggio ‘61 A Giorgio Vasari Pittore. Fiorenza. 
Illustrissimo e Eccellentissimo Signor. Poiché gli è venuto l’ordine, che la dipositeria paghi a conto della sala grande e per finir le scale scudi 70 la settimana, che se gli chiese, e che Francesco Ser Iacopi ne rimanga 30 per l’altre cose pur del palazzo, è necessario che Quella sappi, che scudi 11 la settimana, che Francesco paga per la provisione dello Ammannato e mia, non gli cavi de 70 della sala, perché non servirebbano; e è bisognio, che Ella facci intendere, che questi danari non servino a altro che a questa sala e scale, perché s’eglino andassino in altri muramenti o spese fuor di quella di debiti vechi, come ha già detto Rinaldo Rinaldi al proveditore, aciò questo effetto segua e non s’alteri, aciò si finisca presto e si atenga le promesse che si faranno, e piacendo a Quella, che io soscrivi le polizze, come fa a Pictti l’Ammannato, e come faceva già in palazzo Tanai, che sarà per riscontro, e sene vedrà meglio l’effecto, Vostra Eccellenza Illustrissima ne dia l’ordine alla dipositeria, rimettendomi inperò al giudizio di Quella, e meli ecc. Di Fiorenza alli 5 di marzo 1562. Giorgio Vasari. All’Illustrissimo e Eccelentissimo Signor, il Signor Duca di Fiorenza e Siena, Signor e Patron mio Unico. Alla corte in man propria. 
Reverendissimo e Molto mio Signore. Io vi ho detto che la Signoria Vostra non m’abandoni questo resto che ci manca, che saranno ancora 5 lettere, che poi io sarò da voi, e nel vero mi date la vita, o corte o lunghe che sieno le vostre lettere. Et trattando del Gran Duca, pensate voi, che l’amate quanto fo io, e massime ora vedete, se ce n’è bisognio. Orsù Dio ci farà grazia di preservarcelo. Io parlai come gli scrissi al Signor Concino; mi ha promesso bene e crederrò che la si finirà ora; però questo andar tardi, a me, che non camino per queste vie, mi ha dato e dà noia, ma nel fine io so che arete l’intento vostro, et io ci fo et farò ogni diligenzia, tanto più quanto alla fine di questo non ci sarà più fatiche che 3 settimane di maggio, che atenderò alle mie spedizioni; la vostra la caccierò inanzi quando la non fossi finita; però come ho detto state di buon animo, che n’ho più voglia di lei. Apresso la Signoria Vostra mi mandi quella iscrizione per questa sala et quanto prima, che la sala oggi è serrata, e si mura il pavimento. Ho scoperto alcune storie che credo che se n’arà grande onore, perché son la magior parte tutte di mia mano; se la fatica sarà stata grande, sarà anche grande la gloria e forse il premio, et inporta, Signor Prior mio, aver fatto una sala come questa, perché ancora che sia minore che quella di Fiorenza, l’è magiore d’ornamenti et nel core di tutto il mondo. Dio sia lodato, che senza cercar occasioni ce l’ha posti in mano, et ce ne sian valuti: or finiscasi qui. Et il Signor Marcantonio Colonna, che torna dal Re Filippo et ha ordine di mandarmi in Spagnia a servir Sua Maestà con 1500 scudi di provisione, e pagar l’opere, levato e posto, e n’avea la parola dal Gran Duca, l’ho licenziato e non vo più gloria, non vo più roba neanche più fatica e travaglio. Lodo il Signore di questi onori, e volentieri me ne tornerò a godere quel poco che io ho, che sarà assai a me, ora che ho fatto tanti fatti d’armi, tante guerre, et spugniato con le mie fatiche tante emulazioni et anche guadagnato tanto che può servirmi fino alla fossa. Però, Signor Prior mio, spettatemi, che se io torno, non vo altro se non finir la cupola e con riposo, e che quella per opera mi chiuga gli ochi; et con questo fo fine. Di Roma alli 16 di aprile 1573. Di Vostra Signoria Servitore il cavalier Giorgio Vasarii. Al Reverendissimo Monsignor e patron mio il Signor spedalingo de’ Nocenti. In Fiorenza. 
Magnifico Messer Giovanni mio. L’aver auto caro che siate arivato salvo m’è piaciuto infinitamente e più ho auto caro che siate stato ben visto da Sua Eccellenza e che aviate negoziato sopre il modello, che oggi a otto dì penso sarà in via, et allora vi manderò il comento. Basta che lo indirizzerò a voi, et allora quando l’arete mostro al Duca, voi potrete dir qualcosa; e tutto sta bene. Circa a Maestro Davitte non indugi se vol mandar niente; inperò ditegli che lo facci inprima che io mandi il modello, perché io non abbia a mandar costì Maestro Batista a farlo aconciare. E salutatelo per mia parte, che poiché non m’ha risposto, non scade che io scriva. Altro non mi occorre dirvi se non che son tutto vostro et che al solito mi commandiate. Delle cose da quaresima cioè uve passe e zibibo, ulive e quel che vi s’è chiesto, la Signoria Vostra non indugi, perché penso, se mi duol le ganbe come mi ha cominciato da 3 dì in qua, che la quaresima la lasserò fare a’ frati. Salutate il Signor Montalvo e dite a Messer Sforza ch’egli è dessiderato. Lo Spedalingo è tutto vostro. Quando Cecce sarà a murar per voi, sarò a vederlo anch’io. E con questo fo fine pregandovi che mi cornandiate. Di Fiorenza alli 13 di febraio 1561. La Signoria Vostra facci dar l’inclusa al segretario Reva. Di Vostra Signoria Servitore Giorgio Vasari Al Molto Magnifico et Signor mio Messer Giovan Caccini, Proveditor di Sua Eccellenza Illustrissima. A Pisa. 
Magnifico Messer Giovanni, Signor mio. Ho per l’ultima vostra de 30 del passato inteso, quanto avete fatto e fate de’ fossi, et ho piaciere vi succeda bene l’opera; seguitate, ché tutto è utile e comodità. Del Palazzo de’ Cavalieri mi piacie sentir che vadi in fine e che Sua Eccellenzia lo solleciti; intanto io di continuo vado preparando che di qua venga le pietre delle finestre et ora darò ordine alla porta et camino. La mia consorte da duo giorni in qua è meglio alquanto, ancora ch’ella sia inpedita, e ne spero la sanità, che Dio ne la conceda. Le stanze disopra sì delle Dame come della Duchessa a mezzo questo sarano tutte in ordine da potere abitare, disotto le stanze terene per tutto maggio. La scala a chiocciola si saglie tutto al San Giovanni; spero che vederete e goderete sopra la dogana il simile. Intanto io resto satiffatto dalla Signoria Vostra dello aviso et con questa al fine meli raccomando. Arò caro alla auta di questa che vediate se gli è morto Pierino Dellariva che va sulla galea pisana, e subito ne date aviso della certezza. Altro non mi occorre se non che mi vi raccomando. Lo Spedalingo sta bene e vi saluta. Di Fiorenza alli II di maggio 1562 etc. Il Vostro Giorgio Vasari Al Molto Magnifico Messer Giovanni Caccini, Proveditor di Sua Eccellenza illustrissima. A Pisa. 
Magnifico et Reverendo Signor Prior mio. Io non ho mancato né manco né mancherò raccomandar la cosa vostra a Monsignor Datario, che il Cardinale Maffio ancora ci ha fatto opera, e credemo che verrà fatto secondo il dessiderio suo; e giornalmente da me ne sarete avisato e così dal Signor inbasciatore. Io sto bene afatto e favoritissimo più che mai. Il Castellano, figliolo del papa, che ho auto a travagliar seco questi giorni, che è tutto del nostro Cardinale de’ Medici, mi ha ritenuto a desinar seco già duo volte, che mi adora, e mi sa male essere invechiato apunto quando non bisogniava. Nostro Signore m’è dreto a questa sala che io la finisca, et credendo avere (poiché ha auto gran fede in me) di far cosa che gli piacerà. Circa delle invenzioni delle storie: prima la sala e partita in 7 storie da una banda et in sette dall’altra, dove che sendo stata dipinta da chi in un modo e da chi in un altro, io vedrò d’acordare che da una parte sia storie, poiché son fatte, mi vado acomodando, che una parte siano quelle che ribelli tornano e feudi della Chiesa et difensori, dall’altra parte, faremo quegli che eretici Dio gli puniscie, che in queste saranno l’armata de Turchi et le storie degli Ugonotti, nell’altre, quelle che han fatte costoro, dove sono et Federigo Barbarossa et Alesandro quatro, Ottone et Berengario et il Re d’Aragona, et simili, che tutti a migliore occasione le scriverro. Vorrei bene di questi Gregorii pontefici trovar qualche cosa notabile, come quel Gregorio che ricondusse d’Avignione la Sieda Apostolica, e quello che levò via l’autorità a l’inpero, che se la soscritione sua non ci era, non era il papa bene eletto etc., però aiuto che Sua Santità conosca che si va per la via con qualche cosa che alluda d’ornamento a queste cose. Io non ho dir altro questa sera che Nostro. Signore vole che io sia seco; et intanto io so sano, sto bene et me li raccomando. Saluti gli amici. Di Roma alli XI di Dicenbre 1572. Di Vostra Signoria Servitore il cavalier Giorgio Vasari. Al Molto Magnifico et Reverendo Signor mio Obsservandissimo il Signor Spedalingo de’ Nocenti. In Fiorenza. 
Serenissimo Gran Principe Signor mio. Doppo sei dì del mio arivo a Roma caddi malato di febre e di catarro sì fattamente, che ho penato fino a ora a riavermi, e la casgione fu il mal tenpo che ebbi per viaggio: Dio lodato so’ sano et ho dato principio all opera delle storie della Sala de’ Re, che Nostro Signore desidera vederla finita, che oltre alle storie che dovevo finire, che io avevo cominciate fin sotto Pio V, avendo Sua Santità comesso che si faccia le storie degli Ugonotti, che saranno 3, in una la Morte de l’amiraglio, prima quando è con l’archibuso e colto da Monuol, con il portarlo i suoi al suo palazzo, e che il Re e la Reina vanno a visitarlo, e vi lasciono la guardia degli archibusieri loro et mandono 200 corsaletti per armar le lor genti per asicurallo. N’un’altra dove si farà una Notte quando e’ signiori di Ghisa aconpagnati da capitani e gente ronpono la porta amazzando molti, et che Besme amazza lo Amiraglio, et lo gettano dalle finestre, et che gli è straginato, et che intorno a casa e per Parigii si fa la stragie et occisione degli Ugonotti. Et nella terza si farà il Re, quando va al tenpio a ringraziare Dio, et che si ribenedice il Popolo, et quando il Re col consiglio fa parlamento, et che fa le spedizioni del restante: opere che ho paura non mi tenghino occupato un pezzo, che mi fanno star di mala voglia, vedendo inpedirmi l’opera della cupola. Pur mi asicuro, che Vostra Altezza mi scrive che io non manchi di servire Nostro Signore, che questo lo farò, come mio debito, e per non perdere la grazia di Vostra Altezza, alla quale con tutto il core mi raccomando, dicendoli che Sua Santità non mi lascia mancar niente: tutto viene dal favor suo, et sono spesso seco, qual vi ama cordialmente; et a voluto saper da me molte cose delle sue virtuose acttioni, et vi celebra assai. Al Cardinal nostro de' Medici ha fatto e fa favori smisuratissimi e massime in questo suo andare alla Magliana, dove Sua Santità illustrissima s’è portato talmente che ha fatto stupire e Sua Santità e tutta Roma. Il Castellano, figliuolo di Nostro Signore, è senpre col Cardinale nostro, et nel vero trovo che fanno gran capitale di Vostre Altezze Serenissime, che n’ho gran contento. Ho voluto darvi questo poco di raguaglio, parendomi, essendo qui presente, che sia mio debito. Et intanto Vostra Altezza non mi privi della grazia sua, seben le son lontano con la persona, ché il core et l’animo mio vi è senpre apresso, et con dessiderio di ritornarmene a finire questi giorni, così come e’ saranno, sotto l’onbra et protezion Sua. Di Roma alli XII di Dicenbre 1572. Di Vostra Serenissima Altezza Servitore obligatissimo Il cavalier Giorgio Vasarii. Al Serenissimo Gran Principe di Toscana Mio Senpiterno Signiore. A Fiorenza. 
Molto Magnifico Messer Giovanni. Con letizia lessi la vostra lettera et ho inteso il tutto. Scrivo a Maestro Davitte che gniene darete. Lunedì sera sarà finito il modello e subito lo manderò che di tutto sarete avisato a lungo per quello. Ho auto caro gli avisi; ho inteso tutto, a tutto si rimedierà. Spetterò il vostro modello, alogherò le pietre e farò per la Signoria Vostra quello che lei fa per me. Le sporta delle uve, zibibo non sono ancora conparse e faran bene a venire, perché ho lasciato il pescie a voi, perché Messer Guido Guidi, ci ha dato licenzia lui; tutto per aviso. Per questa non dirò altro se non che, se v’è costì lino che sia buono, avisatemelo. Altro non mi occorre. Lo Spedalingo è tutto vostro e vi saluta. Salutate il Signor Montalvo, che gli scrivo, e vostro sono. Di Fiorenza alli XX di febraio 1561. Il vostro Giorgio Vasari Al Molto Magnifico Messer Giovanni Caccini, Proveditor di Sua Eccellenza Illustrissima. A Pisa. 
Illustrissimo, Eccellentissimo Signor mio. Poi che messer Guido Guidi mi scrive di costì, che voglion dar principio alla notomia, e che s’aspeta solo, che io vadia, mi son risoluto, quando sia con buona grazia di Quella, di venir queste feste, acciò posso rinfrescar la memoria con gli studii dell’arte, per poter far quello sforzo con la mia virtù nella sala grande per lasciare memoria a’ posteri della felice vettoria, auta Vostra Eccellenza in Valdichiana, per le mia mani in pittura. Dove a le cose di qua lascerò ordine, ch’elle caminino al solito loro; che lo posso far sicuramente, da che La mi fe’ grazia l’anno passato a Livorno, quando venni per risolvere la cosa della fabrica de’ Magistrati, e La mi concesse, che io potessi tenervi uno aiuto, ateso, com’Ella sa, che non potevo suplire a tanti luoghi e a tante cose diverse che io faccio: che dichiarai Dionisgi fallegniame per sottarchitettore, che è quello che ha fatto il modello del palazzo e de’ Magistrati, e perché meglio e la fabrica e ‘l palazzo possa esser servito, gli detti in conpagnia maestro Batista Botticelli, che è quello che fa i palchi delle camere della Illustrissima Duchessa 1 . I quali, quando l’uno e quando l’altro, senpre sono a rivedere le quadrature delle pietre che si murano e a fare osservare le modanature e far collegare i muri e in sonma dove bisognia; e me ne servo a far tutti e modegli che per l’avenire mi sovengano, e spesso vanno alle cave e qui in palazzo drieto a quel che si fabrica e in sonma a tutto quel che m’accade per levarmi fatica e far ch’elle cose vadino innanzi. E perché e’ non possono così continovamente esser veduti inn sulla fabrica, bastandomi, che e’ ci sieno del continuo, quando e’ fa di bisognio, non vorei che qualche malignio sopra di ciò mi caluniassi, per non gli veder senpre in sul lavoro. Sta bene Mi è parso fargli sapere il tutto, acertandola, che son senpre inpiegati per Lei, e che posso star sicuro, quando mi parto, d’esserci io medesimo, e che fino a ora posso meglio che non facevo l’anno passato atendere alle pitture e a l’altre cose di Vostra Eccellenza; la quale piacendogli, che io venga, si degni, che io lo sappi, che altrimenti non partirei. E a Quella con tutto il core mi offero e raccomando. Di Fiorenza alli XVIIII di Dicenbre MDLXI. Di Vostra Eccellenza Illustrissima. Obligatissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor mio unico. A Pisa. In man propria 2 . 
 
 
 1 Sta bene.
 
 2 Giorgio venga, e quanto più presto tanto più grato a Sua Excellenza Jacopo Guidi, vescovo di citta di Penna, XXI dicembre '61 A Giorgio Vasari, Pittore di Sua Eccellenza. Fiorenza. Per servizio di Sua Eccellenza subito. 
Illustrissimo et Eccellentissimo Signor mio. Ho  per le mani di messer Antonio de Nobili riceuto la scatola con il pezzo di lapis e di plasma e di diaspro rosso e così un d’agata, che tutti ho consegniati a maestro Bernardino, il quale avendo finito tutti e’ pezzi che aveva, gli avevo dati quegli ultimi che avevo conperi, che mancavano, perché non si stessi, che perciò non gli ho mandati. Son tutti begli, e gli farò acomodare, che non ci sia strazio. Ho cerco assai per quella scatola de’ framenti per far fare di quelle cose piccole, né mai l’ho saputa rinvenire: che bisognia la sia rimasta nelle mani di Vostra Eccellenza, e non in guardaroba, perché arebbe acomodato a molte cose minute. Dove io andrò pensando di fargli spendere il tenpo inn altro; pur se Quella l’insegnierà, ce ne serviremo, basta ordinallo a messer Ceseri guardaroba. La muraglia di palazzo camina, e avian cominciato a inbiancar la scala; et i palchi questa altra settimana saranno finiti d’alzar dua: che uno, ch’è già al suo luogo, fa parer una volta e mezzo maggior quelle stanze. È palchi si andrano mettendo su ancor loro, e questo palazzo già non si riconoscie. Seguitereno il finire. I Magistrati già intorno intorno siano assai alti, a tale che lunedì mattina saranno in ordine da murar delle pietre concie, e cominciereno. Ma è ben necessario aver delle medaglie per metterle sotto le base, che bisognia scriverlo a Bernardo Baldini. Spettiano con dessiderio il proveditor generale, perché questi vanno a tentoni, e perché qualcuno, come il Baldovinetto, che non ci ha potuto metter unn Rossino, suo muratore, va atraversando la fabrica. Ma con tutto questo la vedrà al Suo ritorno quel che s’è fatto; e mi crescie l’animo. Ma non vorrei già, che fussino i dispareri e le spezialità de’ Vostri ministri che alterassino i Vostri ordini. Io ci duro fatica volentieri e non mi pesa, perché veggo che faciano con poco assai; e lo sturbar’ Vostra Eccellenza e me mi noia: pur io, che sono avezzo martire in questo mondo, ho pacienzia; e intanto s’atende con sollecitudine. A Castello ci son stato e si lavora e lunedì per conto di quelle canne della fonte del vivaio ci starò tutto il giorno; e sarà bella e rica opera. In camera di Clemente ho levato mezzo il palco ed è finita sino in terra. Oggi a otto penso levare il resto e così tornerò a finire la sala di Leone del tutto, e con questo fo fine, raccornandandomivi con tutto il core e basciandovi quella mano che può sgravarmi d’ogni necessità, or che ha ‘l mio negozio in mano. Che Nostro Signore la feliciti e conservi. Di Fiorenza alli XXVIII di aprile MDLXI. Di Vostra Eccellenza Illustrissima Obligatissimo Servitore Giorgio Vasari 1 .  Allo Illustrissimo e Eccelentissimo Signor, il Signor Duca di Fiorenza e Siena, Signor mio unico 2 .
 
 
 1 Sta bene: lelio T. 29. Apr. 61. Vegga se la tavola d’alabastro che venne di Roma e che fa Confetto, se sarà a proposito a commettervi queste altre pietre. Et avisi.
 
 2 A Giorgio Vasari Pittore. Fiorenza. 
Reverendissimo Monsignor Spedalingho Signor mio. Iermattina visitai il Signor Concino che mi diede nuove de’ Patroni, che stan bene, che mi fu caro, se così è; e doppo molti ragionamenti gli dissi che era bene che egli et al cardinale Medici et al Signor inbasciator vescovo di Pistoia raccomandassi la cosa vostra, e mi promesse che lo farebbe; però io non so, quanto egli starà qui, di nuovo lo solleciterò, ma la Signoria Vostra avendo tenpo non manchi, come altra volta ho scritto, di riscaldar con le sue l’inbasciatore, et anche una sua al cardinale Medici, che già gli ho parlato, come li dissi, et che mi promesse volerlo fare, che ne pigliassi cura, perché l’inbasciatore è buono, ma mi è riuscito freddo; crederrò che per parechi parole, che io gli ho detto, che sia per farlo, che furono che se non fussi che io non gli volevo correre inanzi, io l’arei di già fatto. Però tutto quel che dico sarà ottimo per venirne al fine, perché non vorrei partire ch’ella non fussi finita, che come gli ho detto, all’ultimo di maggio spero in Dio d’essere a cavallo, che certo mi par mille anni. Io non vi ho da dire altro, se non che qua Sua Santità ha fatto generale il castellano, suo figliuolo, il quale abbia con gente a guardar queste riviere da’ Turchi. Fassi ogni dì congregazioni, e si sta di male animo per questa lega sciolta. Dio ne aiuti e non ci abandoni. Intanto state sano, che io son senpre al suo servizio. Di Roma alli XII di aprile 1573. Di Vostra Signoria Reverendissima Servitore et amico Il cavaliere Giorgio Vasari. Al Reverendissimo Monsignor et Patrono mio il Signor Spedalingo de’ Nocenti in Fiorenza. 
Illustrissimo e Eccellentissimo Signor mio. Da che Vostra Eccellenza Illustrissima con la sua solita grandezza s’è degnato di farmi grazia, che questo anno presente noi mettian mano alla sala grande e finir le scale del palazzo Suo, opera che supererà ogni altra che sia stata mai fatta da e’ mortali per grandezza e magnificenzia, sì per gli ornamenti di pietre, statue di bronzi, marmi, fontana e per l’invenzione e storie di pictture, che sapparechiano ora nel palco e nelle facciate di sotto. E nel vero non bisogniava a tanta opera altro animo che ‘l Suo né manco grandezza, e perché tutta questa invenzione nasciò tutta, dico, dagli alti concetti di Lei, insieme con la richezza delle materie, che non solo superaranno tutte le sale fatte dal Senato Viniziano e di tutti e re e inperatori e papi che furon mai, atteso che se bene hanno auto i tesori, non ha auto nessun di loro ne’ suo luoghi un corpo di muraglia sì grande e sì magnifico né anche un animo sì invitto da saper por mano a una inpresa sì terribile e di tanta inportanza. Ringrazio dopo Dio Voi, Signor mio dolcissimo, poi che mi avete aparechiato innanzi una inpresa tanto onorata e tanto degnia, acciò che il mio ingegnio e virtù vivi, tal quale ell’è a paro col grandissimo nome Suo e possa con le fatiche che farò in questo, doppo l’onore che spero riportarne, godere magiormente i doni della Sua liberalità, e perché non ho, Signor mio, parole da ringraziarla di tanto obligo e onor fattomi da Lei, vederò, non avendo altro modo, di prepararmi a una nuova via di fatiche e di studii per ispremer di me tutto quel che di bene e buono può far l’arte del disegnio, acciò quel che mi uscirà delle mani sia pieno non solo di belle invenzioni, di fierezza, rilievo, vivacità e giudizio. E sì mi è cresciuto l’animo, che ho speranza in Dio, che mi porgerà tanto del suo aiuto, cognioscendo che tutti e doni vengon da lui, che non solo mi farà grazia di prestarmi vita e fortezza d’animo e di corpo per condur questa opera, ma che io dia a tutto quel che farò una asoluta perfezione, acciò resti memoria delle grazie fattemi da lui e della gloria di Vostra Eccellenza. E perché tutto quello che si farà arà bisognio circa al modo dello op[erare] della presenzia di Quella e della voce mia, atenderò solo, come ho fatto per lo adreto, a seguitar l’inpresa, poiché dalla felicità e buona fortuna e fatale nome Suo ho condotto fino a ora tante opere onorate. E poi che mi convien ora con assai fatiche di modegli, disegni venire all’effetto di questa, torno a replicarli, che volendo, che l’invenzione di queste pictture che nelle facciate di sotto sia: in una tutta la guerra di Pisa, che durò 13 anni, e nell’altra quella di Siena, che durò 13 mesi, per obedire e con linvenzione del palco e trattare de principii e ordini della città, e come dal suo principio sia venuta a tanta grandezza, come in uno spartimento che mando in questa del palco e delle facciate vedrà scritto ne’ luoghi e spartito le storie, avendo messone dua tondi da piè e da capo, che vanno sopra nel palco all’opera del Bandinello e dello Ammannato. In uno il quartieri di Santo Spirito e Santa Croce e atorno dargli a ugniuno il suo vicariato, come la valle del Mugiello, e a l’altro tondo il quartieri di Santa Maria Novella e San Giovanni con i vicariati della Valdelsa, tanto che venissi conpreso tutto il contado in quegli, e perché, com’Ella vedrà, ogniuno de’ tondi è circondato da otto quadri, in tutto 16, farei in detti, tenuti da figure diverse, apropriate a ciò, gli 16 gonfaloni de’ 4 quartieri con l’insegnie loro. Da quella banda sopra la facciata dove va la guerra di Pisa farei in tre quadri grandi apropriati a detta guerra: come il suo principio, cioè la diliberazione fatta per quella inpresa, nell’altro il modo dello eseguilla e nel mezzo il trionfo, per lassare stare nelle facciate di sotto le battaglie e la guerra. A quella di Siena, di sopra alle facciate: dove sarà il pigliare i forti, la rotta di Valdichiana e la presa di Portercole, vorrei, nel palco risponda come a quella di Pisa. Dove vorei che fussi in una storia la resoluzione fatta di questa inpresa per via di consiglio, dove ci fussi la persona Vostra che fussi aconpagniata da alcune Virtù; nell’altro la costanzia Vostra contro agli inpedimenti e nella di mezzo un trionfo, dove la virtù e la perseveranza di Vostra Eccellenza avessin vinto: in modo che si vedrebbe il principio con prudenza, il maneggio con fortezza e il fine con felicità. E vorrei ne’ 12 quadri lunghi fare che fussi sconpartito con ordine le XXI arti della città, con le loro insegnie o bandiere, distribuendole a’ suoi luoghi, e con Virtù e Genii, cavati dallo antico e da medaglie, co’ spiritegli che l’ensegnie sudette le tenessino insieme con gli stromenti di esse. Ne’ tre quadri grandi di mezzo farei: in un de dua dal lato la prima edificazione di Fiorenza col segnio de’ Romani, nell’altra la restaurazione o anplificazione di detta; e in quella del mezzo a tutte le altre farei la felicità di Fiorenza in una gloria celeste, con quelle finzioni poetiche che saranno a proposito. Guardi or Vostra Eccellenza, quanto io ho saputo onbreggiare sopra l’invenzione e concetto Suo, e mi avisi, se gli piacie, che io possa farne un disegnio con qualche fatica, per cominciare a dar principio a questa opera, e Le sono obligatissimo, facendogli intendere, che se a Quella casca miglior concetto o voglia altra invenzione, ne faccia motto, e perché desidero non altro che di servilla e satisfarla, non penserò ad altro se non che Quella mi comandi. Intanto io andrò mettendo ordine e al preparar tutti gli ordini e modi per condurla e di cercar di disporre chi ha da fare e venire ai prezzi delle cose, che tutte si faranno con il sano giudizio e intervento di Quella. Alla quale infinitamente mi raccomando. Di Fiorenza alli 3 di marzo MDLXII. Di Vostra Eccellenza Illustrissima Umilissimo e obligatissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor e Patron mio, alla corte. In man propria. 
Magnifico Messer Giovanni. Io non ho scritto prima, perché so’ ritornato n’un bosco per le facende sconpigliate; ora che l’ho rimesse al buon camino, vi do nuove che io so’sano, sto bene, e che sono stato a casa la Signoria Vostra, che ‘l noftro Maiano il quale ha visto il vostro disegnio e ci è che disputar sopra e credo ce si potrà acomodar meglio quella scala, che ci siano risoluti spettarvi, et intanto farà quella volta che già gli ho detto quel che gli ha da fare. Io ho auto fino a ora molte occupazioni. Inperò io comincierò lunedì a essere intorno alle cose del palazzo, et intanto la Signoria Vostra mi avisi qualcosa. La Signoria Vostra dirà a Maestro Davitte, che io ho questa settimana auto tanti diavoli atorno, che non gli risponderò stasera alla sua, ma lo farò lunedì, et che allora saperrà i pregii de' palchi e legniami; a questa ora penso ne sarà arivati buona partita et alle prime aque si manderà il resto. Intanto Messer Matteo vostro, che pensano che la Signoria Vostra venissi meco, dilonga il collo et vi dessidera. Inperò se vedete che ‘l Duca si serva di voi, non partite, et di qua bisogniando niente avisi, potendo servirvi io. Degniatevi salutar Messer Francesco Busini e che dessidero mi comandi et che m’adoperi a quel che vole, che son tutto suo. Altro non mi occorre dirvi, se non che la mia consorte gli è parso che io sia tornato di buono essere et vi ha obligo insieme con meco delle carezze fattemi, et dessidera, venendo la Signoria Vostra di qua, far parte del svo debito, et siano alli servizi vostri. Lo Spedalingo è tornato, sta bene et vi saluta. Di Firenze alli XXVII di genaio 1562. Di Vostra Signoria Servitore Giorgio Vasari Al Molto Magnifico Messer Giovanni Caccini, Proveditor di Sua Eccellenza illustrissima. A Pisa. 
Illustrissimo e Eccellentissimo Signor mio. Per ordine di Quella ho inteso dal Signor Concino Nostro, quanto dessiderate che io facci sopra la scala nuova, che arivato a sonmo alla sala dell’Oriuolo, mi fermi e da basso non cominci. Né l’uno né l’altro non arei fatto, se prima non avessi parlato a Vostra Eccellenza, per molte cagioni inportantissime, dove per quelle nascie la salute, la comodità, l’ornamento di questo palazzo, e perché nella scala, che si fa, è riuscito molto più opera che non istimai, atteso che questa è la terza volta che questa scala s’è rifatta, come Vostra Eccellenza vederà nel Suo ritorno, alle vestigie vechie, dove n’ho cavato tanta materia di ripieni vechi in quel poco di luogo, che’ è stato una maraviglia, vegniano in sun quella volta dove ella posava, avere alleggerito il peso e fatto molte comodità utili: inperò ora ci troviano vicino al piano di sopra, che tuttavia voltiano la volta per l’ultima branca delle quatro che salgano, che tre sono finite afatto e questa per tutto questo mese penso sareno saliti: che di tutto ne aviserò Quella, acciò poi Ella deliberi quel tanto che gli piace. Son ben certo, che Quella vederà non unna scala, ma un miracolo in quel luogo, e che vi parrà salire e scendere le scale che vanno della sala de’ Re in San Pietro di Roma; né avian fatto fino a ora la più lodevole e utile opera a questo palazzo che questa, e che con maggior virtù medichi tutti gli errori di questo luogo: che per non ne dir altro lasserò le suoi lodi allei e al comun grido di chi la saglie; che le genti che la salgono e ci vengono a stuoli, la vegono e non lo credano: e pure è così. Io non mancai spalcare di sopra le due prime camere che voltono in sulla piazza; e le altre Dognia Antonia non vole che io le tochi, e ho fermo, perché non posso entrar drento alle camere. Vostra Eccellenza mi ordini come ho da fare e perché ci ho trovato sotto i palchi vechi di legniame buono di monte Morello e ho visto, che gli possiamo alzar di peso col mattonato, non gli moverò né farò altro, fino che Vostra Eccellenza non mi dà l’ordine: perché quando Quella dessiderassi che s’alzassino, e di sotto agiugniendo a quei palchi che v’erano un quadro grande dipinto per uno e rifacendo un fregio atorno alla camera dipinto, come stanno quegli delle stanze nuove, se io avessi fino a San Giovanni scudi 15 più la settimana, io crederrei dargli finiti del tutto, rimettendomi in questo, come ho fatto in tutte l’altre cose, in Lei. Ma non è dubbio, che alzandole tre braccia con quegli ornamenti, saranno senza dubbio le più belle stanze di palazzo, tanto più, se si puo andare a piano a quelle finestre: che tutto si può far facilmente con quell’ordine di trafori, come Vostra Eccellenza mi disse; e i paramenti, che son fatti per quelle, non scaderà agiuntargli, perché il fregio dipinto soperiscie lui. Spetterò, che Vostra Eccellenza dica il parer Suo 1 . La stanza di Clemente l’ho già di mia mano condotta vicino alla fine. Ma mi riescie tuttavia maggior lavoro, e quando lavoro alla volta col capo allon’ sù 4 dì e altrettanti in la sala di Leone, a tale che vo l’una e l’altra finendo; e questa state saranno da goderle del tutto. Io ho dato ordine a dipigniere i quadri che vanno al palco del terrazzo, che vorrei pur, che questa state fussi anch’egli da potervi stare sotto al fresco: tutto camina bene 2 . Restami dirli solo, che è necessario rimettere que’ legni rotti sotto il palco della sala grande de gli Elementi, i quali hanno piegato assai, che così non istà bene: vostra Eccellenza dica quello che Gli occorre, perché i legni gli ho fatti venire 3 . Le cose di Castello: del vivaio tuttavia si fanno le pietre delle sponde e l’ordine del mezzo, fin dove ha da posare le figure, come mi s’è ordinato fin qui; e come passa il freddo, in pochi dì si murerà ogni cosa 4 . De’ Magistrati per ora non occorre altro, avendo noi per i ghiacci fermato il murare; ma lo scarpello va caminando tuttavia, e perché ha bisognio di miglior ordine, per ora non ne dirò niente, perché spero o rivederla overo avisargli, quando arà meno ocupazione: volendo, che si facci altro, ne avisi 5 . Delle cose mie non ne vo’ più parlare, perché se non istò meglio dell’animo con tante fatiche quante ho non istarò molto a seguir Luca Martini; e Vostra Eccellenza gli dorrà poi non mi aver dato qualche sotisfazione vivo: che n’ho bisognio e patisco pur assai. Andrò facendo cosi, fino che piace a Quella; perché l’esere io innamorato della virtù Sua e non della roba e dell’util mio, mi fa modesto con Lei, e con tutto il core me li raccomando, e Dio Vi feliciti e acresca, quanto Ella dessidera. Di Fiorenza alli XV di gennaio MDLX.  Di Vostra Eccellenza Illustrissima Umile e Afezzionatissmo Servitore Giorgio Vasarii. Allo Illustrissimo e Eccelentissimo Servitore, il Signor Duca di Fiorenza e Siena, Signor mio Unico. A Siena in man propria. 
  
 1 Che alzi li palchi de tutte le 4. Camere, non toccando il salotto, e si ricordi, che s’ha alzar il tetto per accomodar quelle stanze di sopra delle donne.
 
 2 Vegga pur di dar fine alle stanze di sotto, che il terrazzo può aspettar, andando facendo or in un luogo or in un altro, per non si straccare.
 
 3 Che gli rimetta di nuovo.
 
 4 Sta bene.
 
 5 Che come il tempo lo concede, attenda a seguitare, acciò le pietre non si scantonino.
 
 6 Come si spedisce da Siena, spedira anco lui.
  
Illustrissimi Signori Miei. In risposta de l’ultima vostra de 13 dello stante ho inteso che avete supplicato a Sua Altezza per conto delle gabelle de l’ornamento, che quando avete auto risposta spettarò che facciate intendere quello che si deve exequire, et se io intenderò niente non mancarò avisarvelo. Circa a maestro Donato ottonaio che ha fatto le cinque lampane e che domanda volerne scudi 14, a me non pare che se gli dia altro che scudi 11 de l’una, come fu il patto che si fe' seco, per il che avendo egli in mano una altra lampana, la quale per ordine di costì, che gli fu fatta fare dal cavaliere Romena, mandisi per essa, che sarano poi cinque in tutto; le quali tutte cinque montano scudi 55 et egli n’ha auto scudi 33 resta avere scudi 22, che se la sta cosi, le Signorie Vostre lo possono far fare sodisfare. Circa al conto di maestro Nigi sta bene tutto quello che le Signorie Vostre mi hano scritto: che ha d’avere in tutto per l’organo e sieda scudi 180 e quel che più che sarà giudicato da Sua Altezza, quando l’opera sarà finita, per ricrescimento di quello che fussi sopra più al che io gli ho dato; et gli dua ornamenti che sonno per le dua tavole scudi 140 e per la tavola che fo io, sarà il costo del legniame e d’opera sua da scudi diciotto o 20: che tutto fa numero di 340; de’ quali denari dicie che ne ha auti dal Salviati in cinque partite scudi 193 al conto della sieda e de l’organo, secondo che dice, e scudi 25 a’ conto de l’ornamento e tavola. Assegli a sbattere del conto delle cinque partite scudi cinquantadua, de quali hano avere in conto di maestro Cesari, che gniene servì Nisgi, perché potessi avere de l’oro, tanto che, secondo che dice, restarà avere per tutto il conto scudi 147. Avenga che Cesari per l’oro e mettitura perfino a ora ha d’avere scudi dugento sesanta quattro, che dal Salviati ne ha in quattro parti: n’ha scudi 198 e da Nigi n’ha scudi 52, tale che resta a avere per quello oro, ch’è messo in fino a oggi, scudi 14. Le Signorie Vostre riveghino meglio e' conti e avisano, come le cose stanno, che non si possano smarrire, et di tanto mandino a maestro Nigi e 50 dua scudi che gli servì Cesare, acciò che possi seguitare il lavoro. Altro non ho che dirvi, se non che resto del continuo per servirvi. Di Fiorenza el di 22 di aprile 1570. Di Vostra Signoria illustrissime Servitore Giorgio Vasari. Al Illustrissimi Signori i XII del Consiglio Della Religione di Santo Stefano. A Pisa. 
Molto Magnifico et Reverendo Signor Spedalingo. Ancora che io da Roma in qua non abbia auto da lei un minimo verso, non di meno scusandola, atenderò del continuo dove sarò a avisarla giornalmente, sino che con la grazia d’Iddio me ne ritorni alle mie case e ripigli il medesimo uso per fornir vivendo le mie inprese, le quali per quanto ho veduto fin qui, son le più magnifiche et onorate che si sieno cominciate e fatte da nessuno principe. Tornerò molto di miglior animo che non me ne partì et con un altro gusto, et aremo che discorrere et ragionare assai. L’ultime lettere mie dirette allei furono di Bolognia de' 28 del passato, dove mi partii per Modena col padre abate di Arezzo e di Perugia; e lì veddi molte cose del Coreggio et parimente in Reggio et in Parma, dove ste’ duo giorni per la pioggia, e domenica mattina, per essere il sabato ito a Piacenza, ci partimo per Pavia, dove io ho visto tutte le cose de’ Gotti. Ho notato molte cose, ma non ho già disegniato niente, per non esser cose che rilievino, ma vi satisfarò. Apresso fui lunedì alla Certosa di Pavia, cosa grande e degnia, ma guidata da persone senza disegnio, ma diligenti e di gran fatica e cose inpossibili. Et finalmente arivamo in Milano, che ci fu venuto incontra. Né vi posso dire, perché sarebbe cosa lunga, le carezze e le schiere delle genti, che per tutto e da tutti, come cosa amata e desiderata, sono stato corteggiato e parso loro un miracolo: che uno di tante facende et in tanti inpacci sia così sciolto per andar a vedere le cose d’altri. Messer Lione nostro, aretino, inpazza di letizia e ci ha fatto e fa cose, che se Michelagniolo resuscitassi e vedessi, come si vive, diria, che l’arte che l’ha fatto tener sì raro, fussi diventata un’altra, perché nel vero questi maestri non son più filosafi, ma principi; e me ne rallegro, poiché ho visto questa arte uscir un tratto fuori e della furfanteria et delle bestiaccie. Questo basti. Io parto domattina, torcendo il viso verso il paese: dove io andrò a Lodi e di lì a Cremona, Brescia et a San Benedetto di Mantova, talché lunedì ci sarò, piacendo a Dio. E così visto che arò i vostri padri e quel luogo, verrò a Mantova a riveder le cose di Giulio Romano et poi verrò a Verona e Vicenza e Padova e finalmente crederrò 3 giorni innanzi la Asensa essere in Venezia; e di lì arete nuove della partita mia per la volta di costì: che credo, se il disegnio non si guasta, che sareno o all’ultimo di questo o a tre dì di giugnio, per non andare a quatro, che gli Aretini si ribellorono. Et in tanto se volete darmi nuove di qual cosa, come sarebbe del mio messer Giovan Caccini, come si sono stimate le cose degli archi, picture etc., e se si son levati, se le cose di Batista vostro e mio van bene, se ha finito la capella, quel che segue de’ Magistrati, qualcosa di messer Bartolomeo Gondi, se avete parlato mai al Duca, poi non so più niente; et in tanto mi farete venir voglia o di tardare o di tornar più presto. Et perché io ho da far molte cose, et il tenpo passa, questa vi basti per fino a Mantova. Salutate intanto il Signor Marcellino, mio carissimo, et il Signor Depositario, il mio messer Lorenzo Borghini, il Bronzo, che sapete quanto io lo amo, insieme con Alessandro Allori. Et a Batista nostro e maestro Giovanni non dite che noi ritorniano verso Venezia; dite, che andiano verso Francia, et non è burla, che avevamo trovato un grande aviamento. Questo basti. Ci sarebbe che dire assai. Salutate Ser Gostantino e gli altri vostri preti et amici nostri. Di Don Silvano et de’ Giunti non so niente: avisatemi qualcosa. Et con questo finisco, raccomandandomigli. Di Milano alli 9 di maggio 1566. Di Vostra Signoria Reverenda Servitore Giorgio Vasari. Al Molto Magnifico et Reverendo Signor mio, il Signor Spedalingo de’ Nocenti. A Fiorenza. 
Molto Magnifico et Reverendo Signor mio. Voi dovete scrivere e far facende, da che non vi ricordate più di chi è rimasto qui a questi caldi. Il piovere ha rasettato ogni cosa et ha fatto tanto, che ‘l Duca è tornato e fu qui iersera, che gli parlai e stamani ha desinato con Sua Altezza in palazzo. Sonvi stato anch’io, e mi ha dimandato di voi. Gli dissi, che eri a Popiano fuggito il caldo, e che non vi sentivi a modo vostro. Rispose, che era ora di tornare. Credesi, che Sua Eccellenza Illustrissima starà qui otto dì, poi credo se ne anderà al Poggio. Lui ha una cera miracolosa né mai stette meglio. Montalvo vi saluta ed è vostrissimo. Da che viene Batista, che ha bozzato la suo tavola e me l’ha mostra, che m’è piaciuta assai e venardì e sabato ha lavorato in casa mia, dove gli ho mostro il disegnio del Biffolo per la suo tavola della partita di Cristo dalla madre, così uno batesimo di Cristo per un’altra. Èssi ateso a bozzare la tavola di Filippo Salviati, che è finita; e la tavola del papa è disegniata. Domattina la comincio a colorire. È finita di legniame la tavola di messer Alexandro Strozzi, che s’ingessa; e la capella di pietra si è cominciata. Maestro Andrea ha auto il luogo, et spetto fargli aver la grazia che non paghi il sito, ch’el Duca l’ha rimesso a me, e vol far la capella risoluto, né gli dà noia balzello. In Santa Crocie è netto ogni cosa e torna cosa bella. Rifassene più che Santa Maria Novella assai, e Sua Eccellenza la favoriscie. La Badia si duol di voi, che qui non è venuto tavole, et a questa ora bisogniava avella comessa: sollecitate, ch’elle venghino, perché inporta averla comessa per tutto questo mese. Que’ padri partirano per Siena domani, dico il padre Don Jacomo Dei. Sanpolo se ne fe il contratto, e Ser Pietro lo spetto che torni d’Arezzo d’ora in ora, perché le cose mie son ite male della ricolta, che sono stato governato da conversi. Non arivò a 400 staia di grano senza una coppa di biade; et vedete, quante spese mi han date. Dio mi dia pazienzia, ch’el mio tanto fidarmi fa, che io non ho mai cosa che io voglia. Io disegniavo andar lassù; ma perché la madre della Cosina ha auto l’olio santo, e per non mi trovare a mortori, l’ho deferito. Ma bisognia che io meni Veri de’ Medici, e che s’aconci questi fiumi. Se tornerete, ci parleremo. Vi sarei venuto a vedere, ma ho la casa sola; et del resto Batista vi satisfarà lui, e voi o tornerete o mi aviserete. Di Fiorenza alli 18 di agosto 1566. Vostro Giorgio Vasari. Al Molto Magnifico e Reverendo Signor mio, il Signor Spedalingo de’ Nocenti. A Popiano. 
Dichiarasi per me Giorgio di Antonio Vasari, Pictore et Architecto Aretino, come i Magnifici Signori Operai della Chiesa e convento di Santa Maria Novella della città di Fiorenza, avendo allogato il coro della lor chiesa a far di legniame a Giovanni... da Settigniano legniaiolo, con condizione che tutto detto coro, la fazzione sola e magisterio l’abbia a fare a tutte suo spese il detto Giovanni, cavandone il legniame d’ogni sorte, chiodi et altre spese secondo che s’è obligato per una scritta fatta con detti Signori Operai, con e quali è convenuto di far dette siede ciè le principali di sopra, le basse di sotto, co’ lo inginochiatoio dinanzi, secondo il disegno che da me è stato ordinato e che già n’ha condotto parti con condizione, però che egli abbia avere scudi nove per ciascuna sieda andante ciè la disopra e disotto con l’inginochiatoio e tutto quello che si acrescessi o diminuissi, secondo l’obligo e scritta fatta fra loro, volsono che io ne fussi giudice di cresciere e sciemare il detto pagamento sopra i nove scudi per sieda andante, secondo che io gli crescessi lavoro. Dove avendo considerato e fatto vedere a maestri periti che il detto Giovanni ha cresciuto alcuni intagli per dette siede et ha osservato fin qui l’ordine e misura del disegnio stabilito da me, giudico che per detti intagli o altro che vi fussi di più, che se gli dia per ogni sieda corrente, che non sono se non siede trentotto, lire undici per sieda, che fa la sonma di lire 418 in tutto, e far quel che di sotto si dirà dichiarando che abbia a far tutti e’ quadri puliti di nocie che vanno a tutte quelle siede nella spalliera per potervi fare que’ rimessi o altro che vi fussi ordinato; io me sono agli altri volti che tanto mi pare che stia bene sì per una parte come per l’altra; et questo l’ho fatto oggi questo di X di gennaro 1566 in Fiorenza. Il medesimo Giorgio Vasari. Alli Molto Magnifici Signori Operai di Santa Maria Novella, Signor miei obsservandissimi. 
Illustrissimi e molto Magnifici Signori Mia. Non posso se non sommamente lodarmi et ringraziare Vostre Illustrissime Signorie del donativo fattomi delli scudi 100 per saggio di amorevolezza delle mia fatiche spese per cotesta sacra Religione, il che ho fatto come quelle hanno visto sempre molto volentieri; il medesimo farò per l’advenire con quella fede, diligenzia et amore che loro hanno nel mio operare possuto cognoscer; però di nuovo le ringrazio: appresso, come le intenderanno, si fece il contratto de bestiame de Passelli che montò scudi 155; che per adempire a tal somma, computato il donativo delli scudi 100, ne sborsai scudi 55. E perché non ho che dirle altro, solo che mi comandino, finisco et con umiltà gli bascio le mani. Et per conto de vostri negozii saranno Vostre Signorie appieno raguagliate dal Signore Cavallieri Messer Lionardo Nasi. Che Nostro Signore felicissime le conservi. De Fiorenza gli XXII d’ottobre 1569. Di Vostra Signoria Illustrissime obligatissimo Servitore Giorgio Vasari. Allo Illustrissimo et sacro Consiglio de Cavallieri di Santo Stefano. Pisa. 
Reverendissimo Monsignore etc. Il papa morì alle 22 ore e con molto dispiacere e di questa città e di tutti e fedeli, per quel che ho sentito, et per i nostri Patroni s’è fatto gran perdita, per me infinita, perché io asettavo Marcantonio, ne cavavo per me qualcosa, et la cosa vostra la passavo, che la volevo in grazia. Quanto di buono è che ho finito afatto la storia della battaglia de’ Turchi, che mi darà fama, perché è cosa che mai più ho fatto così per la grazia di Dio; io la cuopro perfino che sarà fatto l'altro papa, perché in Sala Regia ci si fa ‘l conclavi. Io mi partirò per la prima comodità sicura, et verrà il Cino, che [ha] auto la vostra, et farò la via d’Arezzo per riposarmi, che son mezzo morto di fatica e d’affanno, et ci rivedremo di corto, spero in Dio. E so che a l’altro papa arò a tornar qua a finire, che questi Reverendissimi non vorieno mi partissi; però alla giornata si penserà al resto; adesso ci è che pensare ad altro, et Dio facci quel ch’è meglio. Io o inteso della cosa di Luzio et dallui et da Ser Pietro et l’ho auto carissimo; però ci sarà tenpo da ragionare e de’ palchi della cupola, della quale manderò una cassa di cartoni con queste storie. Salutate gli amici e fate pregare Dio per me. Io ho scritto a loro Altezze et son sano. Di Roma alli 2 di Maggio, che a sei nel '27 fu ’l saco. Dio ci aiuti lui; qui le cose son quiete, ecci buono ordine. Addio. Di Vostra Signoria Reverendissima Servitore Il cavalier Giorgio Vasari. Al Reverendissimo Monsignor il Signor Spedalingo de' Nocenti di Fiorenza, Signor mio obsservandissimo. A Fiorenza. 
Reverendo Signor mio. S’è riceuto la vostra lettera senza avisar niente di quel che gli scrissi fino a ier l’altro, pur spetto con desiderio il suo ritorno. La lettera, che la Signoria Vostra mi ha mandata, ho inteso quanto avete fatto sopra l’arco n. XI, che all’ocasione lo mosterrò a Sua Eccellenzia; et in quanto a l’ordine mi piacie tutto, salvo la storia di lui con la Duchessa, perché se volete mostrar la pacenzia Sua, non la mosterei con esso lei, che par più tosto uno offenderlo e tassallo, perché so qual cosa, e venite a riffrescar le piaghe. Inperò di tutto mi rimetto et all’ocasione legerò ogni cosa, e si farà quanto dirà; intanto potresti esser tornato. Le storie non inporta darle di queste cose ora, perché ogniuno ha che fare. Le statue mi piacciano, e si seguirà. L’arco n. 7 doveria Vincenzo a questa ora avervi mandato il disegnio, e potrete acomodallo come più vi piacerà con le storie vostre, perché pareggi quello altro del n. 6 che fa il medesimo. L’inprese, se ben fate le storie in qua et in là, non coloro niente per amor de’ motti, che è un’altra sorte di cosa, se bene e’ replica il medesimo, perché quivi si tratta de benefizii publici e privati e de la casa loro; e le inscrizioni si farà, poi che arete visto, come e’ tornano come staran meglio. In quanto alle figure o Virtù trovate, l’invenzione a quelle quatro di rilievo, perché n’ho bisognio che mi ornino quel cortile, che per quegli io mi risolverò di fargli pieni di trofei d’armi o qualche altra cosa di grottesche. Del n. 6 maestro Giovanni farà le altre due storie e lascierà la terza de’ Turchi fino al vostro ritorno; ma vi dico bene, che è necessario risolvere a chi ha da fare, perché el tenpo passa et non è come lo scrivere. Io non ho che dirli, se non che molti aspettano il vostro ritorno, et io particularmente. Il Duca ha dimandato, quando tornate, 2 volte. Gli ho detto, che scriverrò, se vol Sua Eccellenza che torniate: m’ha detto, s’egli è qui inanzi San Giovanni, basterà. Ieri il Principe dimandomi, quando ci faresti. Gli dissi il medesimo. Si quietò. Io atendo al solito mio a’ lavori e mi vi raccomando. Diteci molte cose; ma da che l’ispetto, farò fine. Di Fiorenza alli 18 di giugnio 1565. Di Vostra Signoria il Vostro Giorgio Vasari. Al Reverendo Signor Spedalingo de’ Nocenti, Signor mio obss. Mo. A Poppiano. 
Magnifico et Reverendo Signor Priore. Don Miniato Pictti mi s’è oferto di far la tavola di tutta l’opera de’ picttori e perché la Signoria Vostra ci aveva dato principio, arò caro, perché mando la prima e la seconda parte a lui per il mio servitore, che la Signoria Vostra gli mostri il modo col suo principio, che seguiterà e toracci briga e fatica. Simile la cosa degli errori, gli noti et a quanti ce n’è. Ho voluto prima, che io lo mandi a Monte Oliveto, dirvelo e 50 volte son venuto costì per questo, e li altri ragionamenti me l’hano inpedito. E son vostro. Stasera al tardi sarò dallei. Alli 20 di agosto 1565. Il Vostro Giorgio in Santa Croce Al Reverendo Signor Priore degli Innocenti, Signor mio. 
Allo Illustrissimo et Eccellentissimo Signor, il Signor Cosimo de’ Medici, Duca di Firenze, Signor Suo Osservandissimo. Poi che Vostra Eccellenza seguendo le virtuose orme de Suoi Illustrissimi Progenitori, ha posto ogni Suo pensiero non solamente a reggiere lo stato con ottima iustizia e sicurissima pace, ma in nutrire et onorar insieme tutte l’arti ecellenti, non meno che Ella si aiuti e favorisca gli studii delle buone lettere, ho pensato non dover esserle se non grata la presente fatica, presa da me per celebrare i nobilissimi nomi di quelli artifici che nella architecttura, scultura e picttura da Cimabue infino a tenpi nostri per la ecellenza degli elevati ingegni loro et per la grandezza dell’opere hanno recato utilità non piccola e gloria grandissima a tutte le parti di Italia, ma più forse alla Toscana, (essendone stato il cielo più liberale e largo a lei sola che a tutto il resto) e della Toscana senza dubbio più alla Sua bellissima Fiorenza che a nessuna altra citta di Quella. Avenga che in lei se ne sia nutrito et allevato il numero maggiore e de’ migliori, e come per infinite opere bellissime si vede, publiche e private, e particularmente ad onore della Illustrissima Casa de’ Medici abbino fiorito et oggi fiorischino più che mai al vivo umore e lume della benignissima e cortesissima Vostra Eccellenza. Per le quali cose parendomi esser più d’ogni altro obligato a dedicarle non solamente la servitù e gli affetti, ma ogni altra opera mia, non ho voluto mancare né a Quella né a me stesso, trovandomi essere stato allevato dalla Illustrissima Casa Sua prima sotto Ipollito Cardinale, dipoi sotto il Duca Allessandro et oggi destinato in tutto a’Suoi servigi: oltre che io ciò non facendo, arei ingiuriato quelle onorate ossa del Magnifico Ottaviano de’Medici che tanti anni mi alimentò et alla memoria del quale, mentre arò spirto e vita, sarò tenuto, e doppo morte ancora le resterà l’anima obligatissima per gl’infiniti benefizi riceuti da quel Signore, il quale, come degnio veramente dello illustrissimo nome Vostro, ad ogni virtuoso e bello ingegnio si mostrò senpre pietoso et amorevole. Acetti dunque la Eccellenza Vostra da me questi pochi miei frutti, nati dal favore et dalli aiuti del Suo illustrissimo sangue, benché sopra la poca terra del mio debole ingegnio! Et acettili, prego, con quello animo e fede e purità di cuore che io glieli presento! E se già alli Illustrissimi Avoli Suoi furono in grado le onorate fatiche della istoria Fiorentina del mio conpatriota messer Lionardo Bruni per le buone lettere sue et per la sua fedel servitù, non isdegni ora le Vite di tanti Suoi nobilissimi spirti Fiorentini, scritte da me, né ricerchi altro giudizo né altra lingua che la natura mi si abbia dato. Anzi, come benignissima e discretissima, si degni con il favor Suo difendermi da coloro che maligniamente o per invidia o per altra cagione mi volessin mordere, scusandomi apresso di Sé e d’gni altro dotto giudizo, dove la mia penna non abbia agiunto ai meriti di tanti uomini, illustri e chiari per le virtuose opere loro. Ché i pittori universalmente non posson far altro con la penna che disegniar et onbreggiar in qualche parte le cose grandi e belle; et che io particularmente sono stato senpre e sono ancora più obligato al pennello che alla penna, servendo io altrui con questa e dovendo con quello parte procacciarmi le cose necessarie al vivere umano e parte, imitando le virtuose opere di coloro, cercare di avicinarmi alla perfezzione dell’arte, di maniera che io non tolga credito a’precetti et al giudizo, che se n’è scritto, e sia insieme creduto degnio d’una conpagnia sì virtuosa et onorata, quanto è la loro; la quale, poiché altri non ha infino ad ora scritto di lei, no dubito punto, che non sia per ricevere spirto e vita per qualche tenpo dall’onbra della mia penna, quando però non le manchi il vero e vivo lume di Vostra Altezza, alla quale umilmente bascio le mani. Di Vostra Illustrissima et Eccellentissima Signoria umilissimo Servitore Giorgio Vasari Aretino. 
Illustrissimo et Eccellentissimo Signor mio. Come per vista di Messer Antonio Ser Guidi potrà referire a Vostra Eccellenza Illustrissima che gli stanzini sono oggi condotti con le volte al piano delle camere, e speriamo che il camerino, dov’era la stufa, sabato che verrà sia ammattonato e forse finito con la salita delle chiocciole, tanto che si possa usare come prima senza veder muratori e manovali. E s’egli stessi a me il provedere come il disegniare, sapendo il core di quella, io farei volare: ma la miseria e la scarsità di chi provede, chi opera e conducie la roba, non sendo pagati il sabato, da una volta in là si fanno beffe d’altrui; né è possibile che possa servire a tante inprese la medesima provisione, la medesima roba e i medesimi uomini. E per amor di Vostra Eccellenza Illustrissima ne ho passione, e mi sono acomodato in un tenpo a lassar far così, ma si spende più e fassi meno. Però io m’acordo ch’ella vadia così (volendo quella), perché se, finito che io ebbi la storia grande, mi avessin lassato stare il Maiano e suoi uomini, et mi auessino murato certi ornamenti di pietra, che vanno a quelle storie a piè del corridore, io potevo dipigniere in fresco tutto novenbre e forse alla tornata sua io n’arei finito una; ma il volere che un muratore facci ogni cosa, nel ritardare, per mostrare di rispararmiare, si spende più, e cagionasi che né io né chi lavora meco, non si fa quelle cose che inportano. Però io andrò in là, poiché Vostra Eccellenza si contenta così, che a me basta servirla, et ch’ella sappi che io non perda tenpo: et in vero il ritardar le cose della Sala inporta, perché Giorgio va invechiando, perde la vista, e la virtù si consuma; e la morte finiscie ogni storia. Tutto ho detto, perché non abbi nessuno scusa, che ’l difetto non sarà mai mio, che sa che ne’ servizii di quella son sollecitissimo. Mando a Vostra Eccellenza Illustrissima le misure, come quella vedrà, di tutti e pezzi di mischio e di marmo che va nella stanza nuova, con le centine della volta, acciò quella mandi a Seravezza a fargli cavare. Non ho potuto mandargli prima a Vostra Eccellenza Illustrissima, perché volevo vedere rovinato tutte le mura, per vedere se io potevo guadagniare più larghezza che io potevo. Intanto io son co’ mia giovani ritirato a Santa Crocie, dove s’è dato principio a’ cartoni per la faccia di là delle cose di Siena. Et Dio ne prosperi, dove io ancor prego continuo per la felicità sua. E vi conservi Sua Maestà in Suo grazia. Et si ricordi di me. Di Fiorenza alli 27 di settenbre 1569. Di Vostra Eccellenza illustrissima obligatissimo Servitore Giorgio Vasari. Allo Illustrissimo Et Eccellentissimo Signor il Signor Principe di Fiorenza e Siena, mio Senpiterno Signore. Al Poggio. 
Magnifico et Reverendo Signor Priore mio Dolcissimo. Ho inteso per il scritto di Ser Francesco nostro ch’el privilegio fu riscosso, registrato e pagato e che è apresso di lei, che n’ho auto contento, e che si farà ancor de la suplica il medesimo col Signor Depositario, al quale infinitamente la Signoria Vostra me li raccomanderà. Di Batista Lorenzi non ho che dire, che in quanto a me arei caro che Batista avessi l’intento suo, ma Lionardo l’intende a un altro modo; però per benefizio sì di Batista come anche che so che Lionardo non vol tenere quel di nessuno, poi ch’ella mi ricerca, scrivo questa mia al detto Lionardo, che gli dicie che sia con la Signoria Vostra, e chiami uno che stimi per lui, e Batista un altro, ch’el lavoro di quadro si giudichi, contentandosene, che altro non ci posso fare, perché lo scritto dell’obligo di tal sepoltura è apresso di lei; però in questo non ci ho che fare altro, et alla Signoria Vostra sarà la risposta della lettera di Batista. Ho inteso per que’ 4 versi la nuova della sala in generale che la Signoria Vostra mi dà, ma io non son satisfatto, perché se bene la sento molto bene et satisfazione, alle vostre orechie non verrà dagli artefici se non bene, sapendo quanto ella mi ama, et dallo oniversale. Vorrei che da Maestro Baccio o dal Concino o Iala sapessi o da altri di corte quel che dicie il Principe, perché que’ Bernardi e Timanti e Puccini e Vechietti che son censori, il parer loro, che gioverà per l’altre cose di Maestro Giovan Strada et di certi altri, questi parte per invidia, parte per isdegnio, parte perché son divenuto troppo grande, faran l’ufizio loro; che, quando si guarderà l’opere loro, si farà conto che, non passando il segnio, non giudichino di colore i ciechi. Ma il vostro Alexandro Allori Bronzino et questi della prima bussola, che sono nella via delle fatiche, a questi s’ha atendere: però non avendo io altro per me che Dio e lei, mi dia più fine alla bozza de duo versi ch’ella scrive di suo mano sopra questo, perché mi gioverà et a quel che ho fatto et a quello che sono in procinto di fare; e non vi paia fatica, Signor Prior mio. Io ho messo mano a due tavole per Nostro Signore, intanto che si prepara la zuffa de’ Turchi: in una va Santa Maria Madalena, quando gli angeli la portano in cielo, nell’altra San Jeronimo che cava la spina al leone, e nel lontano il leone, che dormendo gli è tolto l’asino, e quando egli diventa asino lui, che portava le legne al convento, e finalmente quando ricopera lo asino, e che conducie i muli de’ mercanti, che gniene avevon tolto, carichi di grano al convento. Et del sucesso ogni settimana sarete avisato. Basta che le cose anderan bene. Sua Santità mi fa tante carezze ch’è cosa da non dire, e Lorenzo Sabatini bolognese arivò, e sto con mio gran contento. State sano, che così farò io, e con tutto il core mi vi raccomando. Feci per Livo col Signor Altopalcio il bisognio, mi promesse assai; vedren quel che farà. Salutatelo et così Batista e Francesco, sendo tornato, e parimente Ser Gostantino et Ser Francesco, Ser Antonio e tutti gli amici, et il Signor Marcellino con il noltro Signor proveditor dell’opera Busini. Altro non mi occore dirli se non ch'ella stia sano. Di Roma alli 18 di gennaio 1572. Salutate Messer Giovan Caccini et Messer Domenico Perugino. Di Vostra Signoria Servitore il cavalier Giorgio Vasari. Al Magnifico Et Reverendo Monsignor, il Signor Spedalingho de' Nocenti, Signor mio obsservandissimo. A Fiorenza. 
Magnifico Messer Giovanni. La Signoria Vostra, perché né ‘l Priore né io non vi aviano veduto oggi, non s’è potuto risolvere molte cose inperò dovereno rivederci. Vi si fa intendere come Messer Federigo Zuchero non vole manco di scudi 300 della sue tele et se vi trova, overo se domani la Signoria Vostra vol trovar lui, potete dirli che voi siate per ispedirlo e che, per non gli torre delle fatiche sue, che chiami dua picttori a modo suo o forestieri o di qui che vene contentate, che subito ne chiamerete dualt[r]i, acciò che tutt’à quatro veghino le sue fatiche, et tanto quanto e’ faranno, tanto gli pagherete subito, che questa è cosa onesta per non si possa dolere; et nel resto son vostro. Di casa alli 30 di ottobre 1565. Di Vostra Signoria il Vostro Giorgio Vasari Al Molto Magnifico Messer Giovanni Caccini, Proveditor di Sua Eccellenza Illustrissima. In casa. 
Molto Magnifico et Reverendo Signor Priore. Doppo la mia partita di Roma, che fu il terzo dì doppo pasqua, per la via di Narni, Terni e Spoleto e Val di Varchiano, arivanmo finalmente a Tollentino, Macerata, Ricanati et a Loreto. Dove iermattina, che fu la festa del mio San Giorgio, con molta satisfazione spirituale ci comunicanmo alla Madonna; et iersera veninmo in Ancona e stamani in buon punto partiano per la volta di Fano, Pesero e di lì a Rimini, Ravenna e pensiamo domenica in Bolognia essere, e di lì arete nuove del viaggio che doveren fare o del ritorno. Basta, che aviano trovato molti amici, visto molte cose; et iersera il cardinal di Ganbero, mio amico vechio, mi fè tante le cortesie e carezze, et avian visto molte muraglie, che non è tenpo ora discorrere, né far ragionamenti. Ho caro di veder queste cose, che le nostre son cose che hanno più disegnio, più ordine e murate meglio et altre invenzioni. E il nostro Duca e le cose che fa son conosciute e confessate da altri per quel ch’elle sono. Intanto state sano, ch’el magior dessiderio che io ho, è il rivedella. Se costì è, che nol credo, il padre abate di Perugia, salutatelo; e così tutti gli amici nostri. E mi vi raccomando. Alli 24 di aprile 1566. Noi sian sani tutti e cavalchiano allegramente; e mi ha giovato alla vita assai et al cervello il veder queste varietà. Di Vostra Signoria Servitore Giorgio Vasari. Al Molto Magnifico e Reverendo Signor Mio, il Signor Spedalingo de’ Nocenti in Fiorenza. A’ Nocenti. 
Illustrissimo e Eccellentissimo Signor mio. Io presi tutte le misure delle stanze del Poggio e scompartii i panni di maniera, che senza mettervi altro, le porte hanno tutte un panno di qua e di là, che i fregi vengano nel mezzo della porta che se usa usciale; e tutto anche poi, volendo vi si può mettere e ve ne mando stanza per istanza misurato i vani, inn maniera che Vostra Eccellenza Illustrissima potrà, con la tavola che ci ho fatto, descrivere per ciascuna, dove Quella vorrà le storie delle cacciagioni, e medesimamente sotto la medesima tavola a numeri descrivere quel ch’Ella vuole; e io eseguirò ogni cosa con la solita diligenzia. Non la lassai costi, perché non copiai per la fretta l’originale, che ho voluto mi resti in mano, che fu opera di tutto il giorno, e non pensai arivare a Fiorenza. Lo mando a Quella, acciò mene rimandi, o la copia o segniato i luoghi dove vanno le caccie, e insiemi il libro dove elle sono disegniate o descritte. Presi la misura della tavola della capella e vedrò che la si facci con l’invenzione che si rasgionò con Quella. Io mi partirò per Arezzo più tosto che non pensavo per aver trovato qui uno a posta, che ‘l mio lavoratore e fattore venerdì dal suo fratello, venendo a contese, gli squartò il capo con una scure, ed è morto: cosa, che mi darà fastidio a trovare un altro simile allui, che potevo fidarmene. Tutto con pazienzia soporto; e intanto lasserò buono ordine a tutte le cose, pregando Vostra Eccellenza Illustrissima, che si ricordi di dare spedizione al mio memoriale, acciò alla tornata mia con più aceso dessiderio possa eseguire il fine delle cose cominciate e il principio de’ disegni per la sala grande per lo avenire. E a Quella con tutto il core mi offero e raccomando. Di Fiorenza alli XXVIII di settembre MDLXI. Di Vostra Eccellenza Illustrissima Obligatissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e di Siena, unico Signor mio. Al Poggio 1 . 
 
 
 1 S’è ricevuto. Vederassi tutto, e poi si risponderá. Lelio T. 2 Oct. 61. A Giorgio Vasari Pittore. Fiorenza. 
Molto Magnifico et Reverendo Signor Prior mio. Alla sua de' 25 del passato gli ho che dire che circa alla cosa sua, venuto la risoluzione da lei, secondo che per ordine di Monsignor di Pistoia vi si mandò il memoriale, subito stringerò la cosa, avenga che io doverrò partire senza altro a ‘l ultimo di maggio et forse prima, secondo che io sarò spedito, e la vorrei portar meco con i gusci degli agniusdei, che son già fatti, e forse con qualche satisfazione per conto mio, perché ieri, che fu dì solenne per l’ascensione, Sua Santità mi chiamò et mi ordinò, perché la sala è chiusa, che ci voleva venire per vedere il pavimento e le storie, che sono si può dir finite, e così scopri ogni cosa con suo gran contento e mio, perché non avevo visto quella machina mai tutta insieme. Signor prior mio, quel papa e signori, che pochi erano seco, furon pieni di maraviglia, et Sua Santità vi ste' più d’una grossa ora e mi usò parole molto amorevoli e mi disse che io non avevo mai fatto meglio et mi promesse che darebbe al fermo a Marcantonio mio nipote qualcosa et anche si ricorderebbe di me, e stasera questa Corte è piena di amirazione, ch’è ito la voce che io ho finito; però il guanto è dato ch’ella si scuopra la mattina del Corpo di Cristo, che per di qui a quel tenpo farò finire il pavimento et altre cose con epitaffi di lettere per la dichiarazione di queste storie, et intanto veranno le vostre, perché voglio che si legga in perpetuo e ’n fine: Georgius Vasarius XIII Pictor Arret. Cosmi Magni Etrurie Ducis Alunus perficiebat in Mensibus XIII anno etc., acciò che si vegga senpre in questo luogo: Cosmi Magni Etrurie D. , più che ’l mio. Così piacessi al Signor Dio di preservallo eterno, come sarà questo scritto, che saria buon per lui et per noi; ma perché io vivo fra la speranza e ’l timore, le vostre lettere certamente, Signor prior mio, mi danno gran conforto, né mi par veder l’ora del mio ritorno, sì perché ho bisognio di riposo, non che io sia stracco dall’opera o infastidito da’ favori o altre cose della corte, ma dal desiderio che io ho senpre e delle cose mie, di voi e de patroni, et anche di fermar l’intelletto, che ha già sette mesi girato senpre senza intervallo, e parte perché facciano ragionamenti e discorsi delle cose passate con piacevole diletto, e per dar nuovo principio alla gran cupola. Intanto atenda a star sano, acciò che ci possiano godere, perché io non penso che aviate avere altro che dua mani di lettere, che ci parlereno allungo. Delle cose delle reliquie ho detto quanto mi occorre nell’altra mia; ho fatto far nuova diligenzia, né si trova niente. A Messer Vincentio Perugino gli scrivo, ma ditegli che non mi trovai mai più tanto occupato, e che questa volta non è stato tenpo da dar canzone e che son suo al solito, e che chi ha queste cure e vole aver onore, che bisognia lassar l’altre cose, che doppo che uno ha fatto poco studio alle cose, non vale, fatte ch’elle sono, pentirsene, et che son a suo servizii, et che presto ci rivedereno. Saluti tutti gli amici nostri, dicendogli che qui non v’è troppe gran cose di chi faccia miracoli per conto delle inscrizioni, però si manda costì al vostro banco, che paga di contanti et non toglie a canbio. Et con questo fo fine. Di Roma al primo di maggio 1573, dicendovi che sto bene afatto, et così facci di star lei, et se costì è stato freddo, qui non ha fatto caldo, et io questo anno non ho lavorato in fresco, ma in freddo, e parechi volte m’è ghiacciato la calcina; et va così; però qui è rassetto il tenpo, pensero che costì sia il simile etc. Di Vostra Signoria Servitore il cavalier Giorgio Vasarii. Al Reverendissimo Monsignor et Patron mio il Signor spedalingho de' Nocenti. In Fiorenza. 
Molto Magnifico e Reverendo Signor mio. Stamani sono stato rinchiuso e desinato che io ho, torno al medesimo conclavi. Il Duca, mio Signore, sta bene: venne iersera a 5 ore di notte. Ho negoziato stamattina seco un’ora e con la Duchessa forse due. Il principe sta alquanto meglio: sarà qui fra du’ore e alloggierà nella stanza dov’è il tondo di Penelope. Sonsi contentati assai delle stanze di sopra; e come posso fuggire, vi verrò a vedere. Di casa alli XXI di novembre 1561. Di Vostra Signoria Servitore Giorgio Vasari. Al Molto Magnifico e Signor mio, il Signor Spedalingo de’ Nocenti. 
Molto Magnifico Signor mio. Fo risposta alla vostra grata lettera di 21 dello stante. Ho inteso che la corte è ancora a Livorno, che oramai saria pur tenpo tornar qui, poi che le stanze di sopra l’ho finite et disotto manca poco; spero fra 10 di esserne fuora. M’è grato l’avere inteso che Messer Guido cantasse la messa. Salutatelo e dategli il prosit per mia parte e spetto San Giovanni per riveder lui et la Signoria Vostra con dessiderio che Dio ne dia la grazia. Del Bargello d’Arezzo ne spettero quanto ne darete aviso. La nuova de’ fossi m’è stata grata che siate al fine e che vi riposiate, che oltra allo averne voi bisognio per la vita, n’ha anche necessità le comunità e Sua Eccellenzia per riposo della mente e de’ suo popoli. Il ponte di legnio sta bene, armate le coscie come vi h accenato, che tutto il resto non può star meglio. Et così per non vi dir altro se non che lo Spedalingo è vostro e che fui la prima festa seco in villa ed è tutto vostro. La mia carissima sta un po meglio, ma poco; l’ho mandata in villa perché la muti aria; vedreno quel che fara. Altro non mi ocorre salvo che son tutto vostro. Di Fiorenza alli 23 di maggio 1562. Mandate questa a Maestro Davitte. Di Vostra Signoria il vostro Giorgio Vasari Al Molto Magnifico Messer Giovanni Caccini, Proveditor di Sua Eccellenza Illustrissima. A Pisa. 
Magnifico Messer Giovanni. Qui nascie ogni giorno per le cose già dettevi et in palazzo et alla Fabrica de Magistrati disordini assai, et io, perché veggo che non è tenpo a scrivere a Sua Eccellenza, spettando pure che mi sentia in voce, vo tollerando con pazienzia il meglio che io posso. Il Maiano sarà aportator della presente e vi conterà mille storie, ma fra l’altre perché il Baldovinetto nel suo ritorno di costì ha fatto intendere a me et al Puccino, che il Duca si contenta che in su magistrati ci vole dua capomaestri d’inportanza et che sieno persone perite e sieno eletti dal Puccino e da me. Io non ho voluto eleggiere altri che quegli che Sua Eccellenza ci ha messi, che sono Maestro Giovanni di Valdimarina e ‘l Maiano, quale l’hanno ricusato per levarlo via, perché gli ha murato con diligenzia e non ha voluto murar mai le pietre della cornice, che sono state scantonate, mal lavorate et non a misura, come da lui intenderete, e si son contentati che vi si rimetta in suo luogo Maestro Bernardo, che prima aveva il luogo innanzi che io ci mettessi il Maiano, che entrò nel luogo di Maestro Bernardo, e mi pare che faccino un gran torto al Maiano. Ma perché qui non è il Duca, né io voglio di questo scrivere ora, m’è parso che venga costì a dolersi al Duca e che suplichi, et ha bisognio che gli facciate spalle insieme con Maestro Davitte, che ancora ch’el Duca lo conosca, gli gioverete assai et a me ancora con mostrare, che il Puccino vole che ogni cosa dependa da lui e vol far l’ufizio dello architettore et non sa dove si sia, et col travagliare, chi si porta bene rovinerà un die quella fabrica; e se volete aiutallo, fate che 'l Duca facci che Baccio Gondi gl’informi lui del fatto o ‘l Sangallo, che l’uno e l’altro s’intendon delle pietre e del murare, et che non è onesto che, chi ha durato tutta la fatica e arizar le colonne e pilastri, ha preso la pratica del lavoro e serve con amore, debba esser remosso senza cagione, tanto più per avercelo messo Sua Eccellenzia, ché tutto si fa, perché io non abbi aver chi abbi cura a mutare le pietre per mettervi delle triste; che tutto il resto vi dirà lui. E certo, se io non avessi rispetto a’ dolori del Duca, sarei venuto costì et arei forse. scritto, ma lo riserbo a quando sarò dimandato e però giudico che Maestro Davitte et voi farete in questo caso, buon servizio; tanto più che gli architectti han senpre a metter loro i muratori, che così è l’ordine di Sua Eccellenza per tutto et ancora si fa nelle altre fabriche fuor di qui. Pertanto potete risolvere col Duca che, se gli è di mente et si contenti che ci stieno per capomaestri di detta fabrica Maestro Giovanni di Valdlmarina et di nuovo Maestro Bernardo, che può far grazia al Maiano che seguiti di murare la cornice che egli ha cominciata, che se non fussi stato lui, la non istarebbe in quel modo ch’ella sta; che sa Sua Eccellenza che senpre ci è stato ne’ capomaestri, et vi sarà facile a persuadello, perché Sua Eccellenza lo conoscie, e ditegli che, essendosi portato bene in palazzo ché lui murò le scale e ci ha fatto tanti aconcimi d’inportanza, che merita d’esser riconosciuto e non punito. Non iscrivo io, perché caso che io avessi a dire al Duca il parer mio, che è ‘l vero tutto quel che scrivo, possa farlo liberamente. Fategli fare vna suplica e che lui gli parli in voce, che credo che sarà facile il rafermallo. Siate con Maestro Davitte e fate che anche lui ne dica dua parole che inporterà assai. E perché a Maestro Davitte scrivo dua versi, gli leggerete questa. Et tutto questo disordine vi dirà il Maiano donde e’nascie, et gli ho detto che lo dica al duca. Io che conosco che qui si conbatte con la prosunzione et con l’arroganza e non con la virtù, lasserò passar questo furore, perché l'opere mia e chi sono basti a far conosciere al mondo chi io sono, et lo doverrà anche per questi mezzi conosciere il Duca, al quale, perché questo anno fra il suo male et tanti altri dispiacieri come quel che l’auto, non gli ho voluto enpiere il capo di cose da da pochi e di parer di stimare coloro, che volendo fare il mio mestiero non fann niente, et mosterei di fargli troppo onore, s’io ne tenessi conto. Duolmi nelle miserie che ci troviano, et ho smarito l’intelletto vedendo che ‘l grande Dio ci visita con queste battiture. Piaccia a Sua Maestà finire le tribolazioni, che vegian preparati, et illumini il core di Sua Eccellenza Illustrissima a conosciere per questi segni, che sian migliori, e perché tutto è con la volontà sua, che non si voglie foglia senza a pregallo che non ci abandoni, et gli basti questo. Salutate il Signor Montalvo e dite che non iscrivo, perché son stordito di maniera che non ho parole né da consortar' lui, né da consolar me, che altro non veggo di meglio che ‘l mutarsi di proposito e pensar, che questo mondo, a chi si fida di lui, si va alla rovina eterna. E parendovi che sappi la cosa del Maiano, potete farlo con destrezza, dicendo quel che vi occorre sopra di ciò senza dir, che io ven’abbi scritto, o col dirgniene che non inporta. Salutate Messer Sforzo et tutti gli amici nostri. Di Fiorenza alli XVI di dicenbre 1562 Di Vostra Signoria il vostro Giorgio Vasari. Al Molto Magnifico et Honorando Messer Giovanni Caccini, Proveditor di Sua Eccellenza illustrissima in Pisa. 
Molto Magnifico Messer Giovanni. La Signoria Vostra sarà contenta pagare qui a Giuliano Guidi scudi dieci di moneta, cioè lire 70, per pagargli loro a Carrara a Francesco Moschini scultore, il quale fa cavare marmi per la sepoltura di Prato, che fa Sua Eccellenza fare alla memoria di Messer Carlo de’ Medici, e per principio di cento epitaffi che Sua Eccellenza m’ha ordinato per le muraglie di tutto il dominio, che detto Francesco Moschino scriverrà alla Signoria Vostra, quella faccia che le lettere venghino a Fiorenza, perché io fermi il pregio con seco; che tutto è con ordine di Sua Eccellenza. Arò caro che con le botte di Messer Raffaello Borghini venga il mio fregio, che vi mando con questa, e che ordiniate che il navicellaio lo consegni alla lastra a Andrea della Stufa; e son vostro. E per stamani ci rivedremo a Fiorenza. Di Casa alli 5 di gennaio MDLXI. Di Vostra Signoria Servitore Giorgio Vasari Al molto magnifico messer Giovanni Caccini, Proveditore di Sua Eccellenza Illustrissima 
Serenissimo Gran Duca Signor et Patron mio. Se io non avessi paura di non molestare gli alti pensieri di quella, ancora che io sia opresso da sì gravi fatiche di questa opera, de le cose assai che ci vanno e fastidiosa e dificile per la varietà de’ casi che v'intervengano, io sarei tanto pronto con la penna ogni giorno a scrivergli per trattenella, quanto io son il giorno et la notte col pennello per dargli fine et obbedire Vostra Altezza, che mi comanda che mi spedisca e che io torni a dar fine alla gran cupola, l’opera della quale può in me tanto, sì per l’onor di Dio, Signor mio, sì perché il suo pensiero in mettere in opera sì onipotente lavoro è stato et è tale che trema et spaventa ogni fiero et gagliardo animo che ciò sente, e mostra come si fa a render grazie a Dio della grazia che quella ha riceuta et ogni giorno riceve. Et io, che posso per lei fra più fortunati e favoriti artifici della mia professione chiamarmi, debbo doppo Dio aver grado a Vostra Altezza, che senpre per farmi più perfetto mi avete acresciuto la fama col darmi così onorate e grande inprese in mano, acciò non solo Vostra Altezza mi conosca, ma tanti papi e signori illustrissimi e tutto il Mondo, per il che, aiutato dallei et prosperato da’ cieli di sanità, fo in questa età così grave quelle fatiche che quando aveo XX anni. In sonma io spererò che al cominciar de’ caldi questa sala de’ Re sarà finita, da che Dio come cosa di casa sua la prospera et io non la stacco, e sene riporterà, spero, l’oliva e la palma, et Sua Santità ne resta fino a ora con obligo grande a Vostra Altezza, che m’ha mandato qua a servilla; dove Sua Beatitudine e stato ultimamente a vedermi et ha trovato i cartoni di 8 storie grandi finiti et la sala, che non si fa altro che dipigniere ora con sollecitudine, da che il tenpo ne concede che si possa condurla a perfezzione, a tale che di picttura, di stuchi, di pavimenti, di mischio et di finestre di vetro et di porte di legniame intagliate crederrò che Sua Santità la potra scoprire et mostralla al mondo la mattina di San Pietro, che Sua Santità canta la messa allo Altare degli Apostoli: del che n’ha auto et ha tanto contento che non resta indreto cosa che io comandi che non si faccia, et è tanto adolcito verso di Vostra Altezza che ultimamente chiedendogli la testa et reliquie di Santo Stefano Papa. E Martire, che aveva promesso la felice memoria di Pio V, dicendogli che ce l’aveva promessa, et che, se de iure s’avesse a giudicare, aremmo avere il corpo, avendo non solo Vostra Altezza fatta una chiesa tanto onorata et una Religione a nome suo et un tenpio in Valdichiana a Scanna Galli, ma che Vostra Altezza si contenterà e della testa et di parte et di quel che piaccia a Sua Santità. Mi rispose che avendolo oferto PioV, che lui ne sarebbe esecutore, et che aveva oblighi magiori con Vostra Altezza, et particolare che io fussi lì a servillo, avendo lassato la cupola. Ora io fui dal Cardinale Nostro de’ Medici et dal Signore Inbasciator protonotario Medici et a loro ho lassato la cura che sieno sollecitatori di dar fine a questo negozio; però l’ho avisato a quella che gniene ricordi, et può in una sua o a me o a i sudetti che ne bascino i piedi a Sua Santità. Intanto io la ringrazio della sua de sette del passato non meno. Ch’elle invenzioni gli sieno piaciute della Sala de’ Re, ma ch’ella mi dia animo che con l’opera io abbia satisfar Sua Santità, che a Dio piaccia. E facendo fine bascio con l’afetto dell’animo quella mano che m’ha sgravato in parte dal peso de’ bisogni umani, et Dio, il qual prego senpre per la salute di quella, vi dia ogni felicità et vita lunga. Di Belvedere di Roma alli 30 di gennaio MDLXXIII. Di Vostra Altezza Serenissima Servitore obligatissimo Il Cavalier Giorgio Vasarii. Al Serenissimo Gran Duca di Toscana mio senpiterno Patrone et Signore. A Pisa. 
Molto Magnifico Messer Giovanni. Io conosco il bisognio del mio venire veggo e sento i travagli che son costì, non vorrei trovarmi a cose di dolore, perché non si può se non stringer nelle spalle e perché, dove mette la mano Dio, non debba l’uomo metter la bocca. Taccio e mi vo rimettendo insieme per raccomandare a Dio con le mia fredde orazioni il mio Duca, il mio Duca, che pur teme, conoscie e con buona mente e giusto dessiderio ha riceuto tante grazie da lui. Inperò spetterò l’occasione, ma più quella dell’esser sano, perché sto poco bene, et ho auto caro ch’el vostro male sia finito, e come potrò, non mancherò venire, che tanto direte al Signor Sforzo et al Signor Montalvo; né mi posso levar da dosso, che ogni sera ho un poco di ricciordi febriciatta, intasatissimo tosso e sputo tanto che so’ già roco. Dio di tutto laudato che son qui a stanza sua, e gli piaccia, quando è tenpo, degniarmi nella grazia sua così come so avere in parte quella degli uomini. Altro non mi occorre dirli salvo che alla Signoria Vostra, a Maestro Davitte mi raccomandiate. Di Fiorenza alli XII di dicembre 1562. Di Vostra Signoria Servitore Giorgio Vasari Al Molto Magnifico Messer Giovanni Caccini, proveditor di Sua Eccellentia. A Pisa. 
Reverendissimo Monsignore. Doppo che l’aqua v’arà pur condotti a Pisa mal volentieri, piglio però conforto me ne starete costì fino che con dispiacer mio sento che siate iti a Livorno a purgare i peccati de’ poveri amici, che hanno bisognio della corte. Io vi ho tanta conpassione quanto si può avere, poi che cercando il riposo si trova il disagio e pur così anch’io che sto bene, sarò forzato, per essere in ogni cosa de’ vostri, a venire queste feste a trovarvi. Io però mando questa inclusa a Sua Eccellenzia che la Signoria Vostra si degni rispondermi che so che ve lo cometterà o in rescritto o vero in una sua senza il suggel grosso, poi che sì di corto ci aviano a vedere et in fratanto se gli scade che io faccia per la Signoria Vostra reverendissima cosa nessuna, ella stessa sa quanto son suo. E con questa gli bascio le sacratissime mani insiemi col vostro e mio signor Spedalingo de’ Nocenti, state sano et amatemi al solito. Di Fiorenza alli XX di dicembre MDLXI. Di Vostra Signoria Reverendissima servitore Giorgio Vasari 
Illustrissimo e Eccellentissimo Signor mio. La Vostra de quatro del presente, auta da Vostra Eccellenza Illustrissima, m’è stata sonmamente grata, sì perché ha visto dell’opere Sue di qua a che camino elle vanno, sì ancora per avere innteso l’animo Suo e quel che debbo eseguire: che tutto vedrò non ne mancare, si per essere il debito mio, come anche lo fo volentieri per servirla. E per non mancare, che il tavolino è quello che ha bisognio di alcune pietre d’agate, che l’altre sonn conmesse: ci è quelle che egli avevano, ci ho fatto venire Bernardo Baldini che egli provega; e Vostra Eccellenza mandi quel restante che ci manca, acciò finito il mezzo, si facci poi il fregio atorno, che penso in quel mezzo riveder Vostra Eccellenza Illustrissima 1 . Delle cose di palazzo: la scala del cortile è già rovinata fino a mezzo, e la volta ci manca quatro giorni e sarà finita: dico quella che serra quel vano che s’entrava per la scala in sul piano della sala de’ Dugento; che volta, ritornereno in dogana a finire il nostro lavoro del passo. I’ho finito fino a ora di picttura i duo quadri grandi, che mancavano alle camere della Duchessa, cioè la storia di Ersilia una e quella della contessa Gualdrada l’altra. Atenderassi ora a’ fregi di quelle camere, perché ci va sedici quadri per istanza, lavorati a olio: che saran richissimi e begli 2 .  De’ disegni de panni d’arazzo gli seguito; e di corto, che arò fatto quegli delle ucellagioni per lo studio di Vostra Eccellenza del Poggio, gli mandero a Quella: che dipingo il dì e disegnio la notte, acciò le botteghe lavorino Domattina andreno al Poggio lo Amannato et io; e visto che areno l’uno e l’altro tutto quel che bisognia, s’ordinerà i rimedii, che non segua più male, e sene aviserà a Quella il bisognio 3 .  De’ Magistrati si va coprendo le pietre a questi be’ tenpi, perché quando pioverà e ghiaccierà, si difendino dal tenpo; e ogni cosa passa bene. Restami solo a rispondere, che non intende Vostra Eccellenza Illustrissima, quel che ho voluto dire della freddezza de’ proveditori et altri umor loro che a me è parso, che parte de’ proveditori, che sono nel Magistrato, mostrino con parole di far lo sviscerato di Vostra Eccellenza, ma non corispondano agli effetti nel pagare i danari ogni settimana alla fabrica, com’Ella può aver visto per i loro scritti, di che sono obligati. Dissi, (se ben mi ricordo), che Vostra Eccellenza Illustrissima gli conoscierebbe nella lista che vi mandava Bernardo Puccini ne’ pagamenti che gli avevon fatti, e che questa freddezza d’umori che non gli conoscevo, e che mi facevon dubitare che non fussi invidia fra loro, vedendo tirar così forte la fabrica innanzi; e dubitavo, che per questa via non l’inpedissino, e non già, che non fussino d’acordo fra loro: che tutto mi mossi da buon zelo, che ho di servilla, e amore, che ho a questa opera, la quale tengo per mia figliola legittima, più che a pensare, che gli Aretini abbino a entrare in brighe de’ Fiorentini per tenergli in concordia, se eglino han già veduto per le mani del gran Dio, da Pier Saccone in qua, obedienti sotto Vostra Eccellenza l’uno e l’altro e di poi tutto lo stato di Siena 4 . Restami solo a dirli, che farò far la sperienzia de’ doccioni per la fonte a Arezzo, acciò si possino, quando Ella diliberarà di farne fare, si sappia, dove; e intanto il Camerino doverà averli detto, quanto per questo conto ha veduto: tutto per aviso. Io non so, quanto si possa estender la virtù mia; ma quel ch’ella può si è per allungare e passare i termini d’ogni fatica per la grandezza di Vostra Eccellenza, poiché dallei, Signor mio, cortese in verso il Vostro Giorgio, ho riceuto dalla mia città per grazia Sua d’esser fra i miei cittadini inborsato nel grado e ufizio del gonfalonieri, che l’han vinto amorevolissimamente a tutte fave nere: sperimento della bontà loro e liberalità grande di Vostra Eccellenza, che mi acrescie d’onore e d'utilità 5 . A meno avess’io posteri, nati di me, che potessino rendergli la servitù per tanti doni! Io La ringrazio infinitamente, e mi fate cresciere l’animo e alungar la vita. Siate Voi benedetto, Signor mio dolcissimo! Con questa sarà una per questo conto a Vostra Eccellenza Illustrissima della comunità, e con questo fo fine, raccomandandomeli con tutto il core. Di Fiorenza alli XV di novembre MDLXI. Di Vostra Eccellenza Illustrissima Obligatissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor mio Unico. A Livorno 6 . 
 
 1 Si mandano.
 
 2 Sta bene.
 
 3 Sta bene.
 
 4 Basta.
 
 5 Sta bene. Lelio T. 19 novembre 1561.
 
 6  Al molto onorando Giorgio Vasari, Pittore di Sua Eccellenza. Fiorenza. 
 
Reverendo Signor Prior mio. Io vi saluto con questo caldo e so che voi avete poco fresco, che le cicale di questo paese l’han detto, pur siate al largo e siate a Poppiano, e da che pur vi siate, col mandarmi il libro, ricordato di me; che per disperato ho fatto il disegnio grande finito del cardinale Monte Pulciano e della tavola del Biffolo di quel Cristo che chiede licenzia alla madre. Che ero per ire oggi dal Marcellino e racomandarmi a lui; pur poi che la cosa è passata bene, disegnierò delle storie, finché piova. Intanto io vi mando in un goluppo sugellato quello stratto di quella mia vita, che ne caviate quel che è di buono, che poi a certi particulari che sono in fine delle cose, che si son fatte ultimamente, la Signoria Vostra gli sa meglio di me; et io vi aiuterò a certe cose, sì che vi passerete tenpo. Io se arò tenpo, che non mi son, per dire il vero, da che partisti, sentito bene, vi verrò un dì di seco in seco, se piove, a vedervi; et intanto mi trastullerò con queste cose e la tavola di Badia. L’abate ogni dì mi ricorda le tavole. Avisate che le si conduchino, che quella di Filippo è in casa mia, che s’ingessa. Da Arezzo venne nuove dallo abate et Ser Camillo Carderini, che condusse i danari, che colui non trovava mallevadori, ma che c’era case et altri beni da sodargli, che io avisassi. Ho risposto loro che lo faccino, poiché tutti me ne hano consigliato; et intanto il balzello fa sbigottire le genti: 1500 è la magior posta. Il Puccino ne ha auti 100 e va così di mano in mano. Ho caro che siate costì, finché passa la furia del caldo; et io son vostro al solito. Il Duca è in Cafagguolo, e ‘l Caccino tornò, né ha parlato di sé altrimenti, ché ha paura. Va a Pisa domani. Altro non ho che dirli. Avisate talvolta. Di Fiorenza l’ultimo di luglio 1566. Di Vostra Signoria Servitore Giorgio Vasari. Al Molto Magnifico et Reverendo Signor mio, il Signor Spedalingo de’ Nocenti. A Poppiano. Nella vita, che vi si manda, son de’ fogli doppi rescritti, che gli ritroverete, che sono a l’ultimo, se mancassi niente. 
Molto Magnifico Messer Lionardo Signor Mio. Il Signor Spedalingo de’ Nocenti, pregato da Batista Lorenzi scultore, mi prega che io voglia esser contento di far capacie la Signoria Vostra che, sendosi il detto Batista per la rottura della ganba ridotto in bisognio et volendo egli finir del tutto la sepoltura di Messer Michelagnolo buona memoria, zio vostro, prosumendo egli avere qualcosa, dessidererebbe ch’el lavoro di quadro che ha posto in opera per detta sepoltura in Santa Crocie se gli stimassi senza la figura, perché s’egli, come si prosume, avessi avere, si potessi valer del suo per potere finire il restante, dicendo egli che v’ha parlato e che gli avete risposto che, fino che non è finita tutta, non gli volete dar altro, e molte altre cose che non scade farci più lunga storia. Io non ci ho che dir altro se non che la Signoria Vostra o ora o un’altra volta arà a far stimare detto lavoro et per la parte sua è tenuto a chiamare uno et lui un altro, sebene il Signor Spedalingo et io siano stati eletti stimatori di detta opera, che in questo ogniuno di noi, avendosi a giudicare, sian forzati a fare il medesimo: però non mi strignie altro che il disagio et il danno che Batista ha patito nella ganba, et quando lei facessi vedere quel che può portar la fattura di questo lavoro di quadro che lo s’aprenda chi l’ha atorno che sene intendano, potrà rispondere et a Batista et al Signor Priore in maniera che di questo fatto non mi dien fastidio, che non penso sino per tutto giugnio, per quel che io veggo che ordina il papa, essere costì, se altro non s’interpone; però la Signoria Vostra è savia e sarà col Signor Spedalingo et ne farà quella risoluzione che più gli piacerà, perché talvolta si potria ingannar Batista et anche noi. Ho voluto scrivergli, perché dall’uno e dall’altro mi hanno pregato ch’el faccia, e di questo mi rimetto allei che n’è padrone et che sa lo scritto quel che e’ dice che è fra la Signoria Vostra et Batista. Del vostro Papa di marmo abozzato non è ancor trovato il ripiego, né me lo dimenticherò. E con questo fo fine basciandovi le mane. Salutate i vostri figli per parte mia, che Dio vi dia ogni contento. Io sto bene et sono in tanta felicità, che Dio sia lodato, e tutto per servilla. Di Roma alli 18 di genaio 1572. Di Vostra Signoria Amico et Signore il cavalier Giorgio Vasari. Al Molto Magnifico Messer Lionardo Buonaroti Simoni, Signor mio obsservandissimo. A Fiorenza. 
Magnifico e Reverendo Signor mio. Io spetto più voi che il Messia; e se io vi par che vi dia la baia, avete il torto, che la darei a me. Il vostro mandar disegni mi fa non maravigliare, ma stupire, perché il disegnio, ancor che sia cosa teribile, chi dà ad intendere l’animo suo è valentuomo: or pensate voi, che non solo date ad intendere l’animo et l’ingegnio vostro, ma la volontà di chi non la dicie e la fa. Io ho cagione di volervi bene, perché io so chi voi siate. Amo voi e voi amate me: tanto che s’io avessi un mezzo duca che mi conoscessi, come mi conoscete voi, et io fussi un quarto di Sua Eccellenza Illustrissima et conoscessi il valore e la virtù vostra, non staresti a guardia di banbini, ma governeresti tutti e’ vechi di gran senno. Ora andate a spasso, che non vorrei in l’amicizia nostra sergiovannare la candidezza del mio animo e la bontà e virtù del vostro. Finisco, perché non dò baia. Quanto alla Duchessa vi ho servito da dovero. Sua Eccellenza Illustrissima, ora che ho ragionato stamani, che sono stato seco tanto quanto ha durato a passar la pricissione, in casa Anton Francesco Gondi a una finestra per vedere Sua Eccellenza Illustrissima, il Principe et il Cardinale in pontificale dietro al Santissimo Sagramento, ha auto gusto di veder in altri quel che già si vedeva in lui. Ho ragionato, dico, di molte cose, che non si possono né debbono scrivere: inperò sopra a’ fatti della Duchessa vedendo, con quanta ponderazione si camina e procede in ogni cosa, si rimette in noi, e che facciamo tutto quel che ci piacie; et ha girato l’ultimo trionfo della via, quando ha visto il cortile, cominciato d’una sorte, che lo rende sicuro di gloria e di onore, con dire: “Giorgio, fa tu, che io in questo non so più che mi dire, perché fai e conduci qui un che non è capacie di potersi fare. ” Et questo sia il fine. Io vi spetto. Ho bisognio de rovesci e fermar molte cose. Credo, che domani ci sarete, poi che non potete indugiar più. E con questo spettandovi, finisco, che Dio sano e salvo vi conduca. Di Fiorenza il dì del Corpo di Cristo a 21 di giugnio 1565. Di Vostra Signoria Servitore et Amico Vostro Giorgio Vasari. Al Molto Magnifico et Reverendo Signor mio, il Signor Spedalingo de’ Nocenti. A Popiano. 
Molto Magnifico et Reverendo Signor Priore. Sono stato da Sua Eccellenza Illustrissima fino a ora, da che mi partii da lei e mi ha comandato, che io vi dica, che domattina andiate da lui. E se io non vi sarò, fate intendere al Signor Montalvo o a Messer Sforzo, che Sua Eccellenzia v’ha fatto chiamare, che gli faccino l’inbasciata, e portate quelle lettere del palco della sala, perché arete che ragionare un pezzo seco; e ricordatevi di me, che io poi domani vi verrò a vedere, e mi vi raccomando. Del corridore egli è mandato per Tomaso de Medici, che lui n’ha aver la cura di allogarlo a maestro Bernardo etc.; et son suo. Di palazzo, perché son straco e vo irmene a casa, che sarei venuto. Basta, che stanotte arete che ghiribizzare. Et mi vi raccomando. Di Vostra Signoria Servitore il Vostro Giorgio Vasari. Al Magnifico Signor priore de' Nocenti. 
Magnifico e Reverendissimo Don Vincenzio mio. Io ho tanto favor dal cielo, che gli amici che io amo giornalmente, ancora che la fortuna mi sbalestri di luogo in luogo per far le facende grandi, per tormi dalla amorevolezza loro e dal diletto che si trae da sì fatta amicizia, pur doppo il breve spazio di tenpo, ancor che le facende sien lunghe, mi rende a essi con maggior comodità, acciò che meglio mi possino e praticare e comandare. Ecco, Signor Spedalingo mio, Giorgio Vostro, tornato da Roma libero dalle cure di JVLIO III, avendo spedito e Montorio e la Vignia; dove avendo deliberato vivere come cristiano, vo’, fino che chiuderò questi ochi, la mia consorte meco e la bontà di mia madre, le quali forse, se sarà dalla Signoria Vostra e da e’ vostri amici negoziato una facenda d’una opera, che debbo far costì in Fiorenza, avendone fatto un modello bellissimo e richissimo, quale è oggi in Fiorenza nelle mani del fratello di Benedetto Montaguto, nipote di Bastiano, qual’è in Roma, o suo negoziato, ciò che tutto si rimetterà e allo Spedalingo di Santa Maria Nuova e a Don Illarione, suo fratello, i quali consigliando Matteo, fratello di Bastiano, a eseguire il modello, non solo eglino farano opera onorata, ma eternamente inmortaleranno l’ossa e il nome di Bastiano, loro zio, il quale ha lassato tante migliaia di scudi. Io non dessidero farmi più nome né meno più richezze, poi che non ho figlioli, ma sì per goder voi, cotesta patria, tanti amici e potervi condurre la famiglia; questo mi sia come un trattenimento. La conclusione è che vediate il modello, e secondo la sua condizione, date animo e esortiate que’ frati a dare animo a Matteo, che lo metti in opera, che da me arà tre cose: piacere, sarà presto servito, e d’eccellenzia non sarà inferiore a nessuno di cotesti eccellenti. Ora se la Signoria Vostra ha caro me, la mia famiglia, l’onor di cotesta città, di cotesti vostri amici, vi ho posto questa occasione. Io non ho voluto scrivere né allo Spedalingo né a Don Larione, perché abozziate la cosa; poi per la prima vostra verò costì, porterò la lettera, che fa Benedetto a Matteo, suo zio, per ciò, e faremo il resto. Questo basti, che io son vostro al solito; e perché la capella va in e’ Servi, e non v’è lume vivo, vedrete nel modello una bizzarria di lumi, non più usati, che Michelagniolo vedendo il modello, ne stupì. Ora io son Arezzo alli servizii vostri. Tutti e’ mia di casa vi salutano; simil fo io, che alla Signoria Vostra, a messer Agniolo Vostro e a Raffaello mi racomanderete. Di Arezzo alli IIII di gennaro MDLIIII. Di Vostra Signoria. Servitore e amico Giorgio Vasari. Al Molto Magnifico e Reverendo Don Vincenzio Borghini, Dignissimo Spedalingo degli Inocenti. In Firenze. 
Magnifici Signori miei. Il Vostro mandato mi ha sposto il suo bisognio, anzi il bisognio et lo aiuto per il fine della fabrica della vostra Nostra Donna, che subito l’ho spedito, e ne porta il disegnio del fine di mia mano et l’ordine da eseguillo con le misure da ringrandillo nel disegnio, et se altro bisognia per lo avenire, avisate, perché porto afectione alla muraglia et alla devozione di cotesto luogo, oltra a’ Cortonesi, che gli ho per padri, et sarò pronto senpre a servirvi come per gli efetti l’ho mostro senpre per l’amor de Dio. Et mi vi raccomando. Di Fiorenza alli XI di maggio 1565. Per servirvi senpre Il Vostro Giorgio Vasari Alli Molto Magnifici signori Deputati della fabrica della Nostra Donna di Cortona, signori miei observandissimi. A Cortona. 
Molto magnifico Messer Giovanni. La Signoria Vostra non si maravigli, s'io ho dormito parechi giomi coi mia quadri del palco in Santa Croce, ma sia secura che l’ho sempre nel core, e stamani ch'è tornato Maso Zaballi carradore, el quale m'ha dato nuova che’l negozio suo delle cose di Saravezza Sua Eccellenza l'ha rimessa in lei, che n'ho avuto piacere infinito. Imperò arò caro che, poi che tal negozio ha esser mio, rispetto alle misure delle pietre sia cascato nella Signoria Vostra, perché non m'arò a disperare, come ho fatto infino adesso ne l’altre cose. E perché ho costì dua de’ mia uomini, che lavorano di pittura alla facciata de’ Cavallieri, et particularmente uno Alexandro Forzori d'Arezzo, ancora che non abbino bisognio di niente, arò caro, se gli faccia servizio bisognando e tal volta mi scriviate come si portano. E con questo resto con desiderio di rivederla di qua, quando sarà tornato l'amico da Vienna. Et con questo fine vi prego a comandarmi. Di Fiorenza gli 9 di dicembre 1564. Le pietre vostre sono tutte in ordine, et come arò finito di inporre i quadri che di 40 ne manca dua, che farò, se sto sano, di corto, vi servirò, perché le vo’ fare io. So straco, però non scrivo di mia mano. Di Vostra Signoria Servitore Giorgio Vasari Al molto Magnifico et come fratello osservandissimo Messer Giovanni Caccini. Pisa. 
Serenissimo Gran Duca. Come per avisi più presti di questo Vostra Altezza arà saputo che Nostro Signore passò iersera a ore 22 et un quarto a l’altra vita, lassando con gran lacrime Roma et in mal stato tutta la Cristianità. Et a Vostra Altezza è morto il padre un'altra volta; et a me il medesimo. Assene portato quella fama di santità et di bontà che da San Pietro in qua non an fatto molti: dio voglia che non ce l’abbi tolto per punire i peccati nostri, che saria troppo. Et ce ne dia uno simile a questo! Contentisi Vostra Altezza del Voler di Dio et speri che l’ha fatto tale che non l’abandonerà mai. Le speranze che avevo del frutto delle mie fatiche se l’ha portate seco; e perché doppo Dio io fido in nella bontà et amorevolezza di Vostra Altezza, qual senpre prego Dio che facci ch’ella mi chiugga gli ochi, perché ho visto da Clemente VII in qua tante cose che non vorei vederne più. La sollecitudine, Signor mio, questa volta mi valse, perché la storia della battaglia è finita, che ho menato le mani come s’io fussi stato al conflitto de’ Turchi da vero; oggi e domani la coprirrò et assetterò, che non si guasti, poiché la sala Regia diventa conclavi; et per la prima comodità sicura me ne verrò a bellagio, che son non stracco, ma mezzo morto, per la via de Arezzo. Et mi riposerò parechi dì. Et intanto i cartoni della cupola s’invieranno a Fiorenza per dargli principio, che innanzi io vederò prima quella; alla quale bascio le mani, pregando senpre il Signor Dio per la sua salute. Di Vostra Serenissima Altezza Servitore Perpetuo Il cavalier Giorgio Vasarii. Al Serenissimo Gran Duca di Toscana Mio Senpiterno Signiore. A Pisa. 
Disegni, Piante, Proffili et Modanature per Modegli da condurre il Palazzo e la Chiesa della Illustrissima Religione de Cavalieri di Santo Stefano in Pisa fatti da Giorgio Vasari. Una pianta come stava prima tutto ‘l palazzo vechio del comessario di Pisa, dove Sua Eccellenza Illustrissima deliberò fare il Palazzo della Religione. Una pianta grande con tre piante adosso, a ogni piano la sua, del Palazzo nuovo acomodato alle mura vechie et un proffilo col dinanzi di tutta la facciata, che con detti disegni si fecie il modello di legniame misurato minutamente tanto che s’è potuto condurre, che fu la fatica di un mese a disfare et rifare per abreviare il tenpo et la spesa. Tutti e disegni delle porte et camini di drento; et di fuori tutte le finestre della facciata et porta principale che ebbano i modani di tutto gli scarpellini. Dua disegni de’ palchi delle gran sale per i legniaioli e l’ordine di tutti gli altri delle camere e modanature della gronda del tetto dinanzi et l’ordine de’ cavalletti et legni del tetto. Un disegnio con pianta e proffilo et modanatura delle cornici, balaustri et scaglioni della scala principale che è fuori del palazzo. Un disegnio dell’arme di marmo con le dua figure di Sua Eccellenza Illustrissima che è sopra la porta, che furono per ordine mio fatte fare a Stoldo Lorenzi scultore. Un disegnio delle arme pur di marmo delle dua arme della Religione, messe in su’ canti del palazzo, fatte poi fare a Maestro Giovanni di Stocho. Un disegnio grande di tutto l’ordine et invenzione dello sgraffio et picttura di tutta la facciata del palazzo et molti pezzi di cartoni per far gli spolveri, tutti di mia mano, dati a Alesandro Forzori che la dipinse et sgraffiò. Della quale opera mi convenne più volti andare a Pisa a vedere tutto quel che si faceva et del continuo rimuove[re] e ridisegniare delle cose secondo gli accidenti che seguivano, che tutto segui l’andare et tornare et stare tutto a mie spese, né dalla Religione ho mai auto ricognizione di cosa nessuna, ma senpre sono stato pronto alla volontà et bisognio di quella fabrica come mia figliola legittima. Disegni et modegli et modani per la chiesa di Santo Stefano della Illustrissima Religione. Il disegnio e pianta della chiesa et un modello di legniame assai grande, misurato apunto come s’aveva da esser, et perciò andai a Pisa e tirai le corde et messo subito mano a fondamenti, dove stei X dì. Tutte le modanature delle pietre, cornicioni, pilastri, finestre et porticelle della capella maggiore. Dua disegni delle pile dell’aqua santa, che si feciono fare di marmo a maestro Giovanni di Stocho. Il disegnio del coro della capella maggiore, delle sedie per i preti. Il disegnio degli armarii per la sagrestia et modani loro. Il disegnio e modani delle lanpane et di dua pilette di mischio per l’aqua santa, allogate a maestro Giovanni Fancelli. Dua disegni de’ poggioli di mischio dove va l’organo uno, et l’altro dove canteranno li musici. Il disegnio dell’ornamento dell'organo et tutte le modanature che vi vanno et la cura fino che sia finito di legniame e messo d’oro con l’altro disegnio del padiglione di legnio che va sopra il poggiolo della musica. Il disegnio della sieda del Gran Mastro et le sue modanature et la cura del farlo finire, che sia cosa degnia di sì gran Duca, et l’ordine delle scale et coro per i Signori cavalieri. Il disegnio della facciata dinanzi della chiesa da farsi tutto di mischio colorito, che questo è apresso a Sua Eccellenzia Illustrissima, che volendone la copia la Religione si potrà mandar loro. Il disegnio dello altare e ciborio del sagramento da farsi di marmo et di bronzo, ordinatomi da Sua Eccellenza Illustrissima, qual’è ancora apresso di me. Dua disegni degli ornamenti di mischio per cigniere le dua tavole che vanno a’ dua altari nelle faccie e pariete della chiesa. Il disegnio del canpanile, che presto si manderà costì, come lo arà risoluto Sua Eccellenza Illustrissima. El disegnio d’un canposanto per gli Illustrissimi cavalieri, che questo non lo darò fuori fino che io non vengo una volta costì per metterlo in piano con la chiesa. Le quali fatiche fatte e da farsi io non dimando al serenissimo et illustre consiglio altro che una ricognizione et amorevol cortesia, per potere in benefizio di sì onorata et illustre Religione seguitare le incominciate fatiche, et che io sia conumerato fra tanti valenti uomini che hanno operato per la Signoria Vostra illustrissima, fra quegli che hanno meritato dalla liberalità di Quelle ricognizione delle virtù operate per utile e gloria e grandezza vostra. Et meli offero et raccomando. Servitore perpetuo della sacra Religione Giorgio Vasari Picttore Et Architetto Aretino. 
Serenissimo Gran Principe Signor et Patron mio. Sono arivato salvo, e con gran satisfazzione di Nostro Signore ho dato principio a alcuni disegni di pitture che hanno a servire in una sala dinanzi alla capella, che io feci, contigua alla camera dove Sua Santità dorme. E la battaglia navale s’anderà adagio, perché questi capi, che ci si son trovati sopra, ci vogliono molte particolarità, e ci sarà che fare; però intanto io atenderò a una tavola per Nostro Signore d’un San Ieronimo in penitenzia, et alla giornata Vostra Altezza sarà raguagliata di quel che farò: né mi scorderò de’ disegni della cupola, perché lo studiar qui inporta assai, e l’opera che s’ha da fare n’ha di bisognio, et la volta della capella dì Michelagnolo mi sarà scorta. Nostro Signore mi fe' ragionar assai, e di quel che fa et atende Vostra Altezza, massime delle cose della Fonderia e stillazioni, che qui questo giardino di senplici Sua Beatitudine sene serve assai. Volse sapere come stava la Serenissima Vostra Consorte et le banbine, et mi dimandò duo volte, se era gravida; e nel vero tiene questo tanto Vechio gran protectione di Vostra Altezza et m’inpose che io salutassi Quella per parte sua, et che nelle sue orazioni non mancherà pregare il Signore Dio per Vostre Altezze, alle quali io essendo dedicato gli bascio con l’affetto del core umilmente la veste. Di Roma alli 12 di gennaio 1572. Maestro G. Bolognia travaglia a queste anticaglie per potersi fra XV dì partire. Di Vostra Serenissima Altezza Eterno e Obligatissimo Servitore il Cavalier Giorgio Vasari. Al Serenissimo Gran Principe di Toscana, Signore e Patron suo unico. A Fiorenza. 
Illustrissimi signori miei observandissimi. Io non ho mancato, avendo occasione di negoziar col Serenissimo Gran Duca nostro sopra le cose commessemi da cotesto illustrissimo Consiglio. Ho finalmente auto ordine che del ciborio si facci di bronzo; ma perché anderà tenpo assai, non potrà servire per la sacra della chiesa; però le Signorie illustrissime lo adorneranno di crocie e candellieri il meglio che potranno con acconciarvi il Sacramento nel modo che alla chiesa vechia. Il canpanile per ora si cuopra alla salvatica, che il suo finimento Sua Altezza se ne risolverà, non c’essendo canpane fatte, se già Francesco di ser Jacopo non avessi in qualche luogo, che non avendo, ordinerà si faccino. L’ornamento della tavola che è costì vol che si facci di legniame dorato; però le Signorie Vostre ne mandino la misura della altezza e larghezza, che ho ordine di farne il disegnio, et lo faren fare. E l’altra tavola che manca mi ha comesso che la facci io, con il medesimo disegnio et grandezza dell’ornamento su detto, che sia il medesimo, ecetto che nella tavola ci vole la lapidazione di Santo Stefano, che come verrà la misura si darà subito principio. L’ornamento dell’organo è vicino al fine, et così la sedia di Sua Altezza. Le lanpane per ordine del cavalier Romena già sono incassate e lui vi darà di quanto ho scritto il medesimo raguaglio, che merita comendazione per esser molto accurato delle cose della illustre Religione. Io non mancherò far che tutto quel che s’è proposto vadia in fine, et in quanto alle forze mie cercherò satisfar le Illustrissime Signorie Vostre, alle quali infinitamente mi offero. Sonsi auti i danari, ciè gli scudi 50 per metter d’oro l’ornamento dell’organo, che tutto sta bene, perché non si dia cagione che chi è obligato, manchi. Et a quelle bascio le mani. Di Fiorenza alli XVIII di dicembre 1569. Di Vostra Signoria illustrissime Servitore Giorgio Vasari. Alli Illustrissimi Signori e Patron miei obsservandissimi, gli Signori XII del Consiglio della Illustrissima Religione di San Stefano. A Pisa. 
Magnifico et Reverendo Signor Priore. Dalla partita nostra di Loreto e di Ancona, che se li scrisse, sono stato a Rimini et a Ravenna, dove ho visto le cose che dessideravi et ho misurato la Ritonda, e ci è che ragionare assai, e molte cose fan per lei. Sianci condotti a Bolognia et ho trovato el’abate di Arezzo e di Perugia; e stamane parto con loro per la volta di Modena, dove poi gli lasserò, et andremo al viaggio di Milano e Pavia per fare l’altre visite. E nel vero, mi si apre più gli ochi e mi conferma nella openione che avevo, che costì siano per l’arte nostra e nel magior studio e nella più ecellente parte e di magior virtù che negli altri luoghi, dove sarà e da discorrere e ragionare assai. Noi stian bene, e ci piovon le carezze per tutto, et i popoli ci coron dreto come matti. Di mano in mano saperete il resto; et il padre abate di Perugia mi ha raguagliato d’ogni cosa. E perché vo cavalcare adesso, farò fine, perché nel mio ritorno ci è che dire e che fare assai. Ho inteso da Ser Pietro, che messer Sforzo è stato da lei, che mi basta questo. E con tutto il core me li offero e raccomando, perché invero trovo infiniti et amici e begli ingegni, ma non trovo voi, che siate il mio ottimo bene, et ho cagione di amarvi. Restami a dirvi, ch’ella va male afatto a disegni, che in queste bande non s’usa se non stanpe, delle quali non ce ne mancherà. Di Bolognia alli 30 di aprile 1566. Messer Prospero, Lorenzo vi salutano e Giovanni Bolognia, che ci han fattocarezze infinite. Salutate gli amici. Di Vostra Signoria Servitore Giorgio Vasari. Al Molto Magnifico e Reverendo Signor mio, il Signor Prior degli Innocenti di Fiorenza. A Fiorenza. 
Serenissimo Gran Duca Signor mio. Giorgio Vasari Picttor et Servitore di Vostra Altezza ha suplicato a quella più volte gli facessi grazia di conperagli i beni di Valdarno, che furono già dì Niccolò di Francesco Buonagrazia, luogo detto i Passegli. Vostra Altezza rispose ultimamente a Giorgio per suo benignio rescritto: “Facciaci intendere quanto è stata la stima di questi beni, acciò possiamo pensare al rinborso della Religione”; che di tutto umilmente la ringrazio offerendosi a fare per lei più fatiche che mai. La prima stima che di tali beni fu fatta dal fisco, a’ lor libri ne apar memoria scritta in questo modo: "Beni di Niccolò di Francesco Buonagrazia: Uno podere posto di San Giovanni a Caurigliola, luogo detto i Passegli, di staiora 160 in circa, stimato scudi 2050". I medesimi beni furono poi ristimati l’anno 1562, per Ser Cassiano Guerrini exattore fiscale mandato a questo effetto, scudi 1960. Ultimamente per ordine di Vostra. Altezza insiemi con altri beni di Valdarno, che hanno venduti e salvati questi per vendergli a Giorgio Vasari, furono detti beni stimati per Gentile Coltellinai capo maestro alla parte et per m. Zanobi Marigniolli Cavallieri della Religione di Santo Stefano, la valutò di scudi 2300. Il fitto che paga oggi Giorgio Vasari per grazia dì Vostra Altezza sonno scudi 100 l’anno 1 .   1 La R. Ne elega un stimator per la parte sua e Sua Altezza ne elegerà un altro, aciò vegino la vera valuta de’ beni, i denari de’ quali voglian che si rispendino in beni stabili. Biagio Curini, 28 giugno 70. 
Molto Magnifico e Reverendo Signor Priore. Insera, che fummo a 5 dello stante, arivai qui in Enpoli dal vostro ser Michele, che ero mezzo morto dal fango di sotto dagli sfondati e dalla pioggia di sopra, che durò dalla badia di San Savino fino che fui in Enpoli. Mi sciugai e mi riposai; e stanotte ho dormito nel vostro letto, che mai mi son sentito, e stamani sto bene, e poiché sono incerto, se voi siate a Poppiano, così a sorte scrivo: perché se sarete lassù per ventura, questo, che io fo ora, l’arei a fare in Firenze; se sarete in Firenze, arò questa, basta. Or questo basti. Arivai a Pisa, che Sua Eccellenza mi spettava con desiderio per risolvere il palazzo de’ Cavalieri, il quale fu l’altro giorno, che fu il dì di S. Stefano, autor loro, terminato da me nel palazzo dove già stava il commessario, accanto alla torre della Fame: dove avendo Sua Eccellenza animo di spendere ben XV mila scudi, ho trovato un modo, che con tre mila farà quel tanto che ha bisognio; che tutto è stato aprovato da Sua Eccellenza, che alla giornata lo ‘ntenderete e vederete, perché ho ordine fare un modello per ciò a Fiorenza, che lo vederete; e di questo se ne ragionerà a bell’agio. S’è fatto la notomia, dove mi son trovato a tutta; e ho lassato Iacopino mio che disegni molt’altre cose, che son necessarie a que’ signori medici: che di questo ho bisognio ne discorriano a suo tenpo. Fui neccessitato ire a Livorno a stare tre dì per risolvere tutti e negozii Suoi del palazzo de’ Magistrati e dell’altre cose Sue, che furono tutte risolute con Sua gran satisfazione; e ho auto perciò un mondo di resoluzioni, che tutte saperete come vi veggo. Della cosa mia ne parlai di nuovo con Lisabetta: mi disse aspettare che venghi la lista di tutti e beni, e che lo farà volentieri, perché conoscie che io merito esser servito. Ragionai a certe occasioni della Signoria Vostra, alla quale conosco portarvi grande afezzione e fede; inperò di molte cose ancora, che accaderano, ne ragionerò a lungo. Perché trovai, che di là da Canpo Santo nel piano di Pisa fuor delle mura ci è un padule che fa trista aria; ho ottenuto, che si facci un fosso, e che quell’aqua si cavi di quivi; che n’ha preso la cura il Caccino, che levarà, e rassetto quel luogo intorno a Duomo, che ser Francesco vostro se n’è rallegrato: al quale ho fatto un disegnio della scala e lassato maestro Davitte, che quando ha bisognio, ci vadia; e perché m’ha dato certe lettere, le mando con questa mia. Non scrivo più lungo, perché non vo di buone ganbe, e se io avessi saputo al certo, che la Signoria Vostra ci fussi, io sarei venuto; ma perché sento, che la Cosina borbotta, me n’andrò a Fiorenza, e ancora perché ho molte conmessioni. Intanto godete; e quando vi vien comodo, tornate, che solevate esser presto, perché Lorenzo vostro debb’ esser per camino. Il Caccino sarà domani a Fiorenza et è tutto vostro. Ho cercato favorillo e aiutallo e v’ho ubidito, che questa volta la prima sera allogiai seco; e perché scavalcai quivi, ha tenuto senpre la bestia, perché un altra volta toria me. Finisco con essere al solito vostro. El Duca vi saluta, che tanto mi disse. Di Enpoli a 6 di gennaio MDLXI. Il Vostro Giorgio Vasari. Al Molto Magnifico e Reverendo Signor mio, il Signor Spedalingo de' Nocenti. A Poppiano. 
Il maestro domanda esatte notizie sulla vita e sulle opere del pittore Zoppo da Brescia, morto da più di 40 anni. Bernardo Caccini, parente di Giovanni, aveva, così aveva udito dire, conosciuto da giovane questo artista. Lo prega di scrivere quello che costui ne sa, e di mandargli lo scritto. La lettera tratta inoltre di opere, che non si possono eseguire per mancanza di denaro. 
Molto Magnifico e Reverendo Signor mio. Io sarò a ordine per venir queste feste a farle con la Signoria Vostra; ma il non mi avere avisato, se avete costì i miei scritti e le Vite, mi fa dubitare, che io non venga per non far niente, perché queste feste le vorrei consumare in cose utile, ancora che quando son con la Signoria Vostra, non perda mai tenpo. Inperò quella facci, che sabato mattina sia qui uno de vostri di costì, perché io sappi quel che bisognia portare, perché verrò senza Signore, perché la Cosina sta ancora nel medesimo modo, né guarderò per tre dì di non venire, perché la lasserò col suo fratello minore e con altre donne; e intanto non vi do altre nuove che quelle che avete intese da messer Raffaello vostro per le cose di Francia, e resto vostro. Di Firenze alli 12 di maggio 1562. Di Vostra Signoria Servitore Giorgio Vasari. Al Molto Magnifico e Reverendo Signor mio, il Signor Spedalingo de' Nocenti. A Poppiano. 
Messer Pietro divinissimo salute. Perché abbiate a cognoscere in parte l’amor congiunto con la liberalità in verso di voi, non vi manco di mandar una testa di cera di man del principe e monarca, unico persequtor della natura, più che umano; desiderando per la cognizione e giudicio, che i cieli vi hanno dotato verso tal arte, non gli vogliate mancare di tenerla presso di voi. Ché per esser voi vero specchio e armario di ogni sorte di virtù, so certo che non può avere maggior ornamento che il vostro, sì che so, che per la vivacità, che in tal bozza si truova mista con il profondo disegno, coverta da sì stratta e mirabil maniera, non li mancarete d’acarezzarla. E vi dico, che ho durato una fatica estremissima a cavarla d’onde era, solo perché interviene che chi ha tali cose, benché non se ne intenda, per il nome ha caro averle e anche per l’appetito delle comune genti il desiderarle e siate certo che se io non avevo lo appoggio e favor del mio gentilissimo messer Girolamo da Carpi, dubitavo di non poterla cavar di qua. Come si sia, ve la dono e mando e non mi curo di privarmene per farvi presente d’una tal cosa; ché mi ha dato tanto di dota il cielo, che certissimo conosco, che è meglio allogata che a me; perché se voi vi imaginate benissimo l’animo mio verso voi, se io ne ho fatto di me un presente a voi, per questa ne siate certo. Adunque avendo me, avete anche le cose mie, sì che non farò più cerimonie fratine. Apresso ancora, perché non dicesti, che io non mi fossi ricordato dello orecchio e le altre cose, insieme con un disegno d’una Santa Caterina, bozzata pur di sua mano, in un guluppo vi mando, e delle altre cose mie sempre n’arete, perché essendo mediocre e vostre, non è difficile averne come delle divine e perfette. D’il che vi ricordo, non usando prosunzione, quel che nell’altra mia vi scrissi del ritratto vostro e mi struggo in aspettarlo e ne fo conto inestimabile per la presenzia vostra e per la pittura e favore e così delle altre opre vostre in stampa, legate e sciolte, per farne parte a chi vi dissi. E così se avessi riceuto iscritto che vi pesassi, mi saria caro, ché per dirvi appieno, io non studio e leggo e adoro se non le cose di voi. Il nostro corriero, buon compagno amorevole, le porterà con quello amore che ha portato le altre cose vostre, e fateli carezza perché vi porta una affezzione grandissima, e ha martello, quando io dò lettere ad altri. Circa de’ fatti, de’ vostri danari non mi è pervenuto nelle mani per ancora l’altra, che aspetto d’ora in ora da voi, che mi penso, non possa stare a arrivare; e subito auta, visto quel che contiene, di tanto quanto mi direte non mancherò. Ben è vero, che doppo la partita mia d’Arezzo ho riceuto lettere da vostra sorella, d’il che ho risposto, che fin che io non ho lettere da voi, non son per moverli. Non vi sia grave il basciar in nome mio la mano al gentilissimo messer Tiziano. E diteli, che io lo adoro e, possendo, son sempre al suo servizio, e che io lo aspetto con più desiderio che i poveri la minestra per la festa di Santo Antonio. Il reverendissimo Marzi e messer Girolamo, il signor Allessandro e messer Bernardino vi si raccomandano, e io insieme; d’il che son sempre al servizio vostro, pronto e parato come un prete novello. Di Fiorenza alli VII di settembre MDXXXV.  Vostro da figliuolo Giorgio Vasari, Pittore Aretino.  Al Divinissimo e Unico Poeta, Messer Pietro Aretino, come Padre onorandissimo. 
Molto Magnifico e Reverendo, il mio Don Vincenzio. Il Principe stamani a 8 ore si partì per Pisa doppo l’aver fatto molti banchetti a Pictti, invitato da me, dalla Signora Donna Isabella, sua sorella, a casa Medici; e s’è trattenuto di maniera, che gli ha nella partita sua detto, che ‘nanti che vada in Spagnia vol ritornare a Fiorenza, che a me mi par che abbi ragione, perché credo, che da quel paese a questo sia quella diferenzia ch’è a vederne un di man di Alberto Duro a un di mano del vostro Malfetta. Io sono stato inpegniato seco e per le muraglie di maniera, che non ho potuto venire; ma questo anche arei lassato, se non sopragiugnieva, che la Cosina è stata peggio; e ora gli dian l’aqua della Poretta. Nessuna cosa gli giova, e nessuna gli nuoce; sto pur a vedere messer Domenedio quel che vol far di me, perché io, che vo cercando e scrivendo e’ fatti d’altri acuratamente, de’ miei non ne so straccio. Orsù, io mi risolverò venire, se non sono interrotto dalla venuta di Cosimo, queste feste dello Spirito Santo. Ma intanto fate, che costì ci sia quelle scritture che avete per conto mio, e a me scrivete, se per conto vostro ho a proveder verderame, perché del zafferano so che n’avete voi; e avisatemi intanto, come vi servite, e quel che ho a condurre, che tre dì risolvo star da voi. Intanto si scoprirà paese, se costor tornano, o se restano; e per fino allora sarà finito di sopra le stanze a fatto: che avendo satisfatto alla Duchessa, non arò fatto poco. Le disotto anche sarano in termine, che potrò venire e godervi. Ma perché questa mia casa rimarrebbe senza pane, la Signoria Vostra scriva, che mi sia dato XV staia di grano buono, perché ottimo ve lo renderò io; e questo è per miseria di non isfossare, non per non isfossare, ma perché altri non isfossassi per sé. Intanto io son condotto a tale, che conosco, che quando la Signoria Vostra non è qui, io non ho dove ire, e son rimasto in seco. O povero Giorgio! Che tanti in chi io tenevo amicizia, gli ho tutti lassati! Non ho ricetto né luogo, furché di palazzo e casa mia; pur perché conosco, che gli è meglio far cosi, vivo e atendo all’opere, le quali oggi son tanto in là, che se ne dà XV dì di tenpo il Duca, tutte resteran finite, e con questo vi bascio le mani. Di Fiorenza alli IX di maggio MDLXII. Di Vostra Signoria il tutto Vostro Giorgio Vasari. Al Molto Magnifico e Reverendo Signor mio, il Signor Spedalingo de' Nocenti. A Poppiano. 
Magnifico Messer Giovanni. La Signoria Vostra mi da conforto, quando io sento che fate tante facende et che ‘l Duca si satisfà, che ne son certissimo conoscendovi io per prima che ora. M’è caro che la fabrica si solleciti, et Davitte mi ha scritto. Con questa sarà la sua risposta et una al vescovo Guidi; la Signoria Vostra ne procuri che risponda. La consorte sta così così, gli ha ritoca il catarro e ci sian risoluti dagli l’aqua Borra et ne sto mal contento. Qui io arò questa settimana che viene finito tutte le stanze delle damigelle e quelle della Signora Duchessa. Et a quelle dabasso manca poco. La scala a chiocciola è finita afatto et tutto torna bene al solito. Lo Spedalingo andò a Popiano a pigliare aria et intendo che sta bene. La Signoria Vostra mi farà grazia intendere, se Pierrino Dellariva morto, que’ danari che dite che gli ha lassati, d’intendere a chi, o se pervengano nella figliola o a altri, che tutto mi sarà caro per conto di Gianni nostro, che tutta questa soma gli va adosso, e ne avisate. Et son vostro. Di Fiorenza alli 9 di maggio 1562. Di Vostra Signoria il vostro Giorgio Vasari Al Molto Magnifico Messer Giovan Caccini, proveditor di Sua Eccellenza illustrissima. A Pisa. 
Illustrissimo e Eccellentissimo Signor mio. Ebbi da Roma la misura apunto della colonna di granito, che Nostro Signore donò al Principe nostro, misurata a palmi, e insieme con essa il palmo, con che l’hanno misurata: che dicano esser di diametro per testa palmi sei apunto e lunga palmi cinquanta. Ho misurato poi al braccio fiorentino uno di questi palmi e trovo, che è un palmo 92 danari di braccio, per il che si ragiona 3/8 di braccio per ciascun palmo. Là dove io trovo, che volendo misurare questa colonna col nostro braccio fiorentino, ella sarà in testa di diametro braccia dua e un quarto e per lunghezza braccia diciotto e tre quarti, che così mi è parso che sia la sua misura, che poco divarierà. Restaci ora a sapere il peso, che di tutto s’è fatto il calculo, perché hanno a Roma pesato un palmo quadro di questo granito, alla misura con che è stato misurato la colonna, che pesa così apunto libbre 110, che è vel circa a questo peso il palmo di Roma. Dove si trova, ch’ella peserà libbre 155000 a palmi di quella misura. S’è poi fatto l’altro calculo per più certezza nostra: che ridotto questa colonna a braccia quadre fiorentine, la è vel circa a braccia 74 quadre, che pesa il braccio quadro di questa misura libbre 2080; che pesarà tutta a libbre 154mila, ci[o]è migliaia cento cinquanta quatro, e perché questa misura è fatta, come se la colonna fussi per tutto equale, si pensa, che diminuendo disopra verso il collarino, più presto la sarà meno qualcosa, ma secondo me non molto, per la cagione che il peso unito pesa più, e perché le colonne Corinte non sogliono restrignier molto; a tale che la barca, che ha fatto Vostra Eccellenza Illustrissima, lieva di peso, secondo che Quella mi disse, dugento dieci migliaia. Per il che Quella, poi che si vede che non è tanto gran peso, che non sarà molto dificile a condurre, può, come rimanemmo, far scrivere al Concino duo lettere: una al cardinale Buon Romeo, che faccia che gli omini, che lavorano alla fabrica di San Pietro, la conduchino a Ripa a fiume, e a Averardo Serristori, inbasciator Suo, che paghi quegli omini. Ma prima il cardinal Buon Romeo convenghi del prezzo con loro, perché questo modo è facile, per esser que maestri fiorentini, che lo faranno volontieri per amor di Vostra Eccellenza e del cardinale Buon Romeo. L’altra, avendo loro argani, canapi, pali e stromenti atti, e i medesimi valenti, faran meglio che si v’andassi nessun di noi, rimettendomi però, come nell’altre cose che apartengano a me, al giudizio di Vostra Eccellenza. Restami a dirli, che per più diligenzia si manda una scaglia di detto granito, levato da capo dove si mette la livella, e se scade altro, Vostra Eccellenza Illustrissima ne avisi; che gli bascio le mani, raccomandandomegli. Di Fiorenza alli XVIII di dicembre MDLXI. Di Vostra Eccellenza Illustrissima Umilissimo e obligatissimo Servitore Giorgio Vasari. Allo Illustrissimo, Eccelentissimo Signor Duca di Fiorenza e di Siena, Signor mio Unico, in man propria. A Pisa. 
La vostra lettera m’è stata grata, e perché di tanto quanto la Signoria Vostra ha scritto, tutto s’è fatto per me e con maestro Piero del Zucha, così con Raffaello Borghini e col signor spedalingo, ch’è Vostro tutto: tanto son io. La mia venuta sarà come sto meglio, perché ho auto e ho una rimessa di castrone: dio facci, che non si converta in bue, e perché intendo, che la Signoria Vostra n’ha auto e n’ha anche, tenetelo caro, e mi vi raccomando. Di Fiorenza alli 6 di dicenbre 1562. Gli amici vi salutano. Di Vostra Signoria Servitore Giorgio Vasari. 
Illustrissimo e Eccellentissimo Signor mio. Domenica a 14 dello stante fu eletto con tanta pace e giudizio dal corpo dell’arte del disegnio con polize segrete tutti quegli che hano a restar accademici, come Vostra Eccellenza Illustrissima vedrà per lettere del Signor Luogotenente la lista di coloro che hann più voti, a ciò che Vostra Eccellenza possa di quegli che più gli piaceranno e ne faccia la aprobazione, cosa aspettata da tutti con dessiderio, e perché io veggo questi ingegnosi spirti acesi d’una prontezza e dessiderio d’operare in questo principio, e che sia comandato da lei, pensando con le mani e con l’ingegnio ogniuno render conto di sé in qualche cosa onorata dell’arte sua, acciò che per questa via Vostra Eccellenza conosca quanto efectualmente egli abbin caro per mezzo Suo e con l’opere di passare l’uno innanzi all’altro, mi son mosso, invitato da lei, a darli il modo di poter intrattener loro e acendergli a magior cose: tutto per gloria Sua. Già è sparso per il mondo che il tenpio degli Angeli ha da esser nostro, e che Vostra Eccellenza ha con gran parole prudentissimamente dato questa intenzione a’ frati degli Angeli, e tutti con incredibile dessiderio lo spettiamo, e perché già scrissi a Quella, che ci sarebbe dove onoratamente inpiegar l’opere di questi maestri, poi che di presente non essendo questo tenpio innanzi, di maniera che si possa cominciare a ornarlo, per non vi esser in nessun luogo nessuna parte finita, mi è parso metterli questa considerazione innanzi, quando però Vostra Eccellenza non avessi qualche Suo altro disegnio o miglior modo. Mentre che questo tenpio si mura, e che la sagrestia di San Lorenzo si guasta, poi che la santissima mente Sua è ch’ella si aconci, Ella con tutto il mondo sa, ch’ell’è stato e sarà, fin che durerann gli anni, la scuola delle nostre arti, e perch’ell’è inperfetta, e noi gli sian debitori, e mancando in quella XII statue, VIII sopra le porte in quelli tabernacoli, e quatro statue nelle nichie che mettono in mezzo le figure del Duca Giuliano e Duca Lorenzo, trovo, che fra Fiorenza e Pisa haXII scultori eccellenti, a e quali quando Quella dessi loro per ciascuno un marmo di 3 braccia alto, che le figure non vanno maggiori, e tenpo 2 anni a ciascuno, per non inpedire le altre lor facende, e scudi 100 per 1 statua, da pagarsi ogni anno scudi 50 per uno, e che con questo tenpo e con questi danari sarà condotto da ciascuno la sua statua, veggo finito perfettamente questo lavoro con questa concorrenzia, e simile farei a’ picttori, atteso che di sopra ci è 8 vani, 4 archi, ‘n ogni facciata il suo, tramezzati da una finestra, e quatro tondi ne’ canti, opera non molto grande, che otto pittori nel medesimo tenpo di 2 anni gli condurrebbano perfettamente, senza inpedir loro l’altre facende, e si potrebbe fare, che dua de’ più eccellenti atendessino e alle invenzioni e al disegnio per aiuto di chi bisogniassi, che non credo che abbia a scadere. E di sotto a detti archi va di stuco molte cose, le quali si darieno agli scultori e picttori di grottesche, che ci avanzono, per errata, pagando loro le... Cene e uno certo che, che non saria niente. La cappella dov’è l’altare, che v’è tre facciate e la volta di sopra, che son 4 parti, la darei a quatro de più eccellenti picttori, cioè a tre di questi della Accademia o del dominio; e mancando l’altro, suplirei io, se non avessi meglio, i quali col medesimo tenpo di dua anni finirebbano, e per e’rata, come agl’altri, conpartirei un certo amorevol pagamento: che conputato tutta questa spesa, non ariveria a scudi duomila, e Vostra Eccellenza Illustrissima finirebbe con questo poco la più bella opera del mondo, eserciterebbe tanti illustri ingegni, darebbe fama alla Accademia ne la suo scuola e nella casa propria di Vostra Eccellenza Illustrissima, e dove ciascuno di noi ha inparato l’arte, e quando a Quella non gli paressi prosunzione, ordinarei, che il Signor Luogotenente insieme coi consoli di queste tre arti ne avessino perpetuamente cura di conservalla di tenpo in tenpo, e intanto che si murassi al tenpio degli Angeli, si potria per le tornate ragunar l’Accademia negli Angeli o in San Lorenzo nella libreria, alla quale doppo la fine della sagrestia, vorrei, che l’Ac cademia avessi cura di finilla col medesimo ordine, piacendo a Quella; e intanto la sagrestia potrebbe servir loro per capella, essendovi già le messe, senza fare altra spesa. Che poi che cio che facciamo depende dalla virtù e grandezza Sua, verrà tutto fatto nella scuola nostra e nelle proprie case e cose Sua. Se già Vostra Eccellenza Illustrissima non disegniassi far per lei un altro tenpio per onorare con queste opere virtuose e fatiche di tanti rari ingegni la memoria di Vostra Eccellenza Illustrissima, de’ padri e avi Suoi passati, con la illustrissima progenie di Quella, che tutto mi piaceria, quando non fussi prosunzione, il darlo all’arte del Disegnio, acciò che chi fa le memorie a i vivi, per doppo la morte godessi e vivessi la fama loro insiemi con le memorie dell’arte, insieme con la grandezza e virtù di Quella, ricordandoli, che l’indugio è nemico delle conclusioni e delle inprese onorate, e perché veggo, quanto son volti questi pellegrini spirti a dar conto di loro sotto il Suo felicissimo nome, mi son messo, per l’obligo della afectione che li porto, a propor questo mio pensiero, che di presente mi si porge, acciò il tenpo non ci fugga e si pigli con la occasione il crino della Fortuna prospera, che benigniamente ci si porgie, e con questo fo fine col racomandarmeli di cuore e facendogli riverentemente col l’animo intendere, che vorrei indovinar per servilla. Di Fiorenza alli XVI di febraio MDLXII 1 . Allo Illustrissimo e Eccelentissimo Signor, il Signor Duca di Fiorenza e Siena, Signor mio Unico. A Pisa, in man propria. 
 
 
 1 Il finir quelle cose della sacrestia piace. Dice, facciasi con lo spedalingo: del resto far si possono. Farallo. 
Al Reverendissimo Vescovo di Parigi, acciò tratti con la Regina di Francia per conto delle cose di San Lorenzo. Come di bocca parlai in Firenze alla Signoria Vostra per la servitù che tengo con la felicissima casa de’ Medici, e per gl’oblighi grandi ch’io tengo con quella, e per tenere, mercè del signore Duca, mio patrone, protezione del sacratissimo tempio di San Lorenzo, insieme con Francesco di Ser Jacopo, il quale non è meno loro servitore, ch’io mi sia io, e desiderando l’uno e l’altro che, per mezzo di Vostra Signoria, la serenissima Reggente lasci in questa città e particularmente in quel tempio, qualche segnalata memoria, vi mandiamo la presente lettera, acciò negoziando con sua Maestà possiate ridurli in mente come Giovanni di Bicci de’ Medici non potè finire in vita la sagrestia vecchia dì San Lorenzo, ma lassò a Cosimo suo figliuolo che la finisse, et fece dote, per ufiziarla, di cinque messe la settimana. Cosimo eseguì, dandoli sepoltura in mezzo di quella onoratissima, di marmi e porfidi, e fece accanto a quella una sepoltura per tutte le donne maritate in casa Medici, et che nascessino et quivi morissino, che fino a oggi son quivi sepolte. Et ancora che Cosimo facessi fare poi tutta la chiesa e canonica, e con dote, paramenti, argenterie et case onorevolissime, per salute dell’anima sua e de’ suoi passati, gli fu reso il medesimo cambio da Piero suo figliuolo, che doppo la morte di Cosimo gli fece finire la sepoltura di marmo, porfido et bronzo, posta nel mezzo della chiesa a’ piè dell’altar maggiore, con cappelle dotate, e canonicati, per memoria della bontà sua; et madonna Lucrezia de’ Tornabuoni, sua consorte, lassò una cappella in detto luogo, nel titolo di Nostra Donna, dove ogni mattina all’alba del giorno tutto l’anno, eccettuato il Venardì santo, si celebrassi una messa cantata da dodici cherici, salariati di quaranta soldi il mese per ciascuno, acciò venissino a quell’ora in quel luogo, che fino a oggi si è osservato e si osserva inviolabilmente. Successe a Piero il magnifico Lorenzo, il quale, per non degenerare a i suoi progenitori, fece fare a Piero suo padre et a Giovanni suo zio, fratel carnale di Piero, una sepoltura rarissima di opera di bronzo e porfido, con carichi et offizii annuali. Morì poi l’anno '78 Giuliano, fratello del magnifico Lorenzo et per il caso che seguì de’ tumulti, lo fece mettere in un deposito dreto all’altare di sagrestia vecchia, senza avere per quegli accidenti chi gli facesse alcuno benefizio. Morto poi l’anno 1492 il magnifico Lorenzo et incassato et messo sopra Giuliano suo fratello, i quali per l’esilio di Piero suo figliuolo, che morì al Garigliano, non se ne fece per allora in questa chiesa altra memoria, se non quella che madonna Alfonsina sua madre fece, che comperò il Barbiere d’in sù la piazza dì San Lorenzo, che dotatone una cappella in detta chiesa, nella quale ogni mattina si celebrassi, et poi annualmente et per l’anima dì Piero et per lei si facessi ogn’anno ufizii funebri di quell’entrate. Né restò papa Leone di lasciarvi memoria e di bonificamenti, e di paramenti, et argenterie, e dignità; che se viveva pur quattr’anni, finiva la superbissima facciata di marmi per detto tempio per mano di Michelagnolo Buonarroti. Morto papa Leone, e Giuliano suo fratello, Duca dì Nemors, et Lorenzo, Duca d’Urbino, suo nipote e genitore della Serenissima Regina, et assunto al pontificato papa Clemente settimo, il quale come prudentissimo non mancò dar prima all’ossa dì Piero sepoltura a Monte Cassino et obbligò quella religione di monaci neri a fargli ufizii l’anno et messe in fra anno continue per l’anima sua, con dare sepoltura non solo a Giuliano suo padre, ma al magnifico Lorenzo suo zio, per la memoria de’ padri di duo papi, ma volse ancora far memoria de duoi duchi, et per tale effetto fece fare la bellissima fabbrica della sagrestia nuova per le mani di Michelagnolo Buonarruoti in Firenze a questa onorata chiesa dì San Lorenzo, nella quale, finita, si messe nelle casse di marmo l’ossa del duca Giuliano et del felicissimo duca Lorenzo, che poi vi fu messo accanto a lui, drento, il corpo del duca Alessandro, fratello della Serenissima Reggente; et non solo per l’anime di questi Illustrissimi Signori di questa citta ordinò entrate ferme et durabili per quattro cappellani, che ogni giorno celebrino in quella tre messe, et uno si riposi, et volle che salmeggiando continovamente giorno et notte dua cappellani, et di due ore in due ore scambiandosi, facendo orazioni continue per quelle anime, dando di più loro duo cherici, che stieno al servizio di detti cappellani, servendo al culto di detta sagrestia; et di più al Capitolo per onore di detta chiesa volse che vi stesse del continuo un maestro di musica, che insegnassi a detti cherici, con 80 scudi l’anno di salario, oltre ai lumi et lampane che abbrusciano il dì et la notte alle sante reliquie, che egli donò a quella chiesa, e vasi di pietre finissime e preziosissime, dove stessino drento quelle, che vagliano un prezzo inestimabile. Fecevi ancora fare la superbissima libreria, per onorare tutti e libri latini, greci et di qual si voglia altra sorte rari, che la illustrissima casa de’ Medici aveva in casa in tante età raccolti, et ordinò un custode di quella, che volse fussi un canonico litterato et avessi per compagno un cappellano et un cherico, con salarii convenienti a loro, perché la stia aperta giornalmente, la quale essendo, come suole avvenire, per la morte di detto papa rimasta imperfetta, la bontà del duca Cosimo non ha restato poi né resta dì dargli fine et di continuo abbellire, ornare et accrescere ogni di questo tempio onorato, poi che drento a sé chiude l’ossa di tanti progenitori suoi illustri, et per dare fine a un cassone, che è di marmo il quale aveva fatto Michelagnolo Buonarruoti per mettervi i corpi di Lorenzo Vecchio e Giuliano suo fratello, padri di dua papi, Sua Eccellenza l’ha fatto murare in detta sagrestia, et addì 22 di maggio, come sa la Signoria Vostra, che fu presente quando questi corpi furono scassati per metterli in detto cassone di marmo; et può la Signoria Vostra far fede alla Serenissima Reggente, qualmente Lorenzo Vecchio, sendo stato morto anni 67, che non gli mancava pure un pelo né de gl’occhi, né delle ciglia, né meno della zazzera, et pareva che quelle ossa avessino uno mirabile odore come di un santo. Vedesi finalmente per la successione di questi antichi di questa illustrissima et felicissima casa, che sempre sono stati larghissimi verso questo luogo, nelle memorie e massime dove sono i corpi, come dissi di sopra, di Piero a Monte Casino, si come ora dico di Clemente settimo, che non mancò di far fare memoria di grandissima spesa per Leone suo cugino et per lui in dua onorate sepolture nella chiesa dì Santa Maria della Minerva dì Roma, con lascita di messe et offizii funebri annualmente, et il simile in San Lorenzo di Firenze. In somma si raccoglie, monsignore mio, che a questo tempio onoratissimo hanno questi illustri di questa casa lassato della loro felice grandezza qualche segno onorato, più e meno, secondo il valor loro. Parmi particularmente che al duca Lorenzo et al duca Alessandro suo figliuolo resti chi lo riconosca, non in nelle memorie, non per pompa che l’hanno, ma per le preghiere a Dio per loro et per le loro anime, et tanto ha di bisogno la madre della Serenissima Regina secondo l’uso di sopra. Dico adunque, che considerato che a tutte le città di Toscana, et forse d’Italia, non ha concesso Dio che d’altro che di questa casa illustre sia asceso nessuna donna al grado di regina, desidereremo che ella, che sarà et per la vita et per l’opere famosissima fra l’altre donne illustri, ella lasciassi et a questo tempio et a questa città et al mondo qualche memoria onorata, sotto titolo di magnanima regina; desidereremo in questo luogo la Maestà Sua facessi qualche memoria et non sia prosunzione il ricordarlo, facendo sempre quello li aggrada. Dua canonici e dua cappellani, col chiamargli perpetuamente i canonici et cappellani della Regina, et quegli continuamente celebrassino et orassino per Sua Maestà, per suo padre, madre et fratello, et avessino dignità sopra gl’altri et d’abito et di nome et come assistenti del Priore di quel luogo, col stargli accanto; che questa non è tale cosa, che a Sua Maestà non sia minima, ma saria a questo tempio memorabile et grandissima memoria et utilità; e quali canonici et cappellani fussino obbligati un di loro ogni dì a dir messa nella sagrestia vecchia, dove è seppellita la madre della Serenissima Reggente, gl’altri dua dicessino messa nella sagrestia nuova, dove sono l’ossa del duca Lorenzo et del duca Alessandro, et uno di loro si riposassi. Potrebbesi di più ordinare una limosina l’anno alla sagrestia, o vero a una di queste arti, che ogn’anno facessino uno offizio annuale nel dì di poi Santa Caterina per l’anima della madre della Reggente, et il dì doppo San Lorenzo per il duca Lorenzo et Alessandro, come il dì doppo San Cosimo si fa per Cosimo Vecchio; et questo saria nulla, che quattrocento scudi fariano l’entrata per questi offizii, comperandone o tanto Monte o altra entrata. Per i canonici et i cappellani, perché è molto maggior somma, bisogneria tenere altro modo; et perché tal cosa è santissima, onoratissima et degna della Maestà Sua, però lo ricordiamo alla Signoria Vostra, la quale, come amorevolissimo de suoi et di lei, gnene riduca a memoria; et se questo nostro pensiero e desiderio travagliassi la mente de suoi alti et reali pensieri, scusi noi, i quali siamo portati di continuo dall’affezione, che meritano i favori et le grazie, che del continuo riceve la nostra servitù verso sì onorata, et tra le altre illustre famiglia de Medici, che tutto gli ha dato et donato Iddio per essersi loro sempre ricordati di lui. Noi ci moviamo da zelo e da carità, credendo che per mezzo della Signoria Vostra ella non possa né deva mancare a, fare in ciò qualche opera segnalata, accertandocene gl’effetti che fino a ora ha mostro verso la religion cristiana, et speriamo che sia per mostrare maggiori effetti dell’animo suo, che supereranno di gran lunga i concetti da noi propostigli, che per avere lei amato, temuto et sempre sperato in Dio, ha anco sempre partoriti effetti santissimi, rilevando infiniti dallo stento. Tanto maggiormente dovrà muoverla la pietà de’ suoi; et se i papi non hanno sprezzato questo luogo, dove sono i loro progenitori, meno dovrà farlo Sua Maesta, sendoli ricordato da Vostra Signoria questa opera d’onore, di pietà et di nome. Et mostrerà anco Sua Maestà d’essere esemplo di rimunerazione et di obligo in coloro che l’hanno fatta con le loro virtù la prima donna, anzi regina dell’Europa; et insieme a Sua Maestà et alla Signoria Vostra ci raccomandiamo et preghiamo che ne perdonino; se le paresse che troppo avanti ci avesse trasportato la volontà, perdonando al desiderio che aviamo della loro grandezza et magnificenzia. Dio prosperi et feliciti l’uno et l’altro. Di Firenze, li 5 d’ottobre 1569. 
Serenissimo Gran Principe Signor mio. Ancora che gli avisi più presti abbino fatto intendere a Vostra Altezza la morte di Nostro Signore, che iersera a 22 ore e quarto passò a miglior vita con lacrime di tutta Roma e dolore e forse danno delle Cristianità, Vostra Altezza ha perso un altro padre; però Dio ci guardi il Granduca, che a questi tenpi è necessario anzi il pane cotidiano. Dio per i peccati nostri non ci l’abbi tolto, ma per sua bontà ce ne dia un simile che custodisca il gregge suo, come ha fatto questo, che da San Pietro in qua non è morto il più santo; però acostianci al voler del Signore Dio, che tutto fa bene. Il menar le mani che ho fatto a questa volta m’è valso, perché la storia della battaglia de’ Turchi l’ho finita di dipigniere in fresco, et è la miglior cosa che io facessi mai e la maggior e più studiata. Sua Santità se n’ha portato seco le speranze delle mie fatiche, ma ci resterà la fama di Giorgio per secoli d’anni, e così sene porti il vento le vanità e le fatiche nostre! Io per la prima comodità sicura mene tornerò a servilla, fino che quella mi chiuderà gli ochi, che sotto del suo fatal patrocinio ho senpre operato. Con queste lettere intanto io invierò costì i cartoni della cupola, e mene verrò a bellagio per la via d’Arezzo, riposandomi qualche dì, perché dalle fatiche di queste opere sono mezzo morto: intanto se io avessi per suo comodo a far niente qui, avisi, che sono pronto, et gli bascio le mani. Roma alli 2 di maggio 1572. Il Cavalier. Giorgio Vasarii. Ho in questo punto coperto la storia, che vi si farà il conclavi, nè si scoprirà prima che al nuovo papa. 
Molto magnifici Signori Deputati, Signori mia observandissimi. Oggi che dalli magnifici Signori Nove si è terminata la cosa della cava con il Valdambrino, si manda costì Francesco Menichini alias il covato, accio vegga la cava, termini quanti gli fa bisogno, accio si cominci quanto prima a cavare le pietre, che, per essere la muraglia assai bene inanzi et le pietre indietro, fa bisogno che questo si termini et si dia ordine che lui vi possa mandare e mettervi delli uomini, a cagione che per defetto delle pietre la muraglia non resti di non si seguitare. Però le Signoria Vostra daranno ordine a quanto occorre con la loro solita prudenzia e giudizio; che tutto ciò è d’ordine di loro Altezze, le quali desiderano che, poi che si è cominciata, si tiri inanzi et si vada seguitando allegramente. Né sendo questa per altro, me gli offero e raccomando. Di Firenze il dì primo d’agosto 1573. Vostra Signoria molto Magnifiche Il Vostro affezzionatissimo Cavalier Giorgio Vasari. Alli molti magnifici et Signori mia observandissimi li Signori Deputati della fabbrica della fraternita d’Arezzo. 
Magnifico Messer Anibal mio. Mando Claudio, mio servitore, perché li diate l’invenzione de XII mesi; perché a questa ora è incollato il muro, e non ci è né invenzione né disegnio. Spetto voi, che mi dian da far; né vi si scordi quel che vi dissi iersera per conto di messer Giuliano, perché non avendo auto da questi paltatori la mercede delle mie fatiche, vo con le man vote accasa. Mi sarà caro, per vostro mezzo porti qualche amorivolezza alla consorte; e perché siate galantuomo, non dirò a loro. Intanto io finirò il vostro disegnio. E perché iersera tornando a casa, trovai un mandato da mia madre con lettere, che mi sollecitano l’andata per più rispetti, resterò la notte per ispedirmi, perché a’l ultimo di questo voglio esser lassù. E son vostro. Di casa alli XX di novembre MDLIII.  Il vostro Giorgio Vasari.  Risposta del Caro:  Io non ho trovato quello stratto che cavai de’ mesi e mi ricordo adesso d’averlo prestato. Bisogna, che abbiate pazienza, se volete, che gli riabbia, che lo farò oggi a ogni modo. Intanto trattenetevi altrove e abbiate pazienza, che non posso fare altro. Farò oggi l’offizio con l’amico.  Al Molto Magnifico e Signor mio Messer Anibal Caro. 
Molto Magnifico Signor mio. Si è ricevuto la di Vostra Signoria e per quella inteso la facciata esser fornita e tornare bene e satisfà assai: che n’ho avuto piacere infinito. E volendosi gli pittori partire, cioè Alexandro e Maso, il [che] sarà fra quattro o sei giorni, in nel qual tempo non sendo costì, come spero, la Signoria Vostra avendo fatto dare lo[ro] per fino adesso circa scudi 75, gli faccia dare loro per fino a scudi quindici, che sarà in tutto scudi 90, e saldi loro il conto; e che e’ tocchi a ciascuno così delle spese di quello aiuto che hanno tenuto la metà per ciascuno; che del restante, quando sarò costì e che vederò l’opera (ancora che di qui io consideri il disagio, la sollecitudine che hanno fatto all’impresa grande che l’è) io penso che gl’habbino avere. Vedendola io poterò sodisfare a le Signorie Vostre et loro. Altro non mi occorre, se non che non venendo, ordinerò a chi mi parrà approposito, acciò questo negozio si finisca. E gli bacio le mani Di Fiorenza gli 17 di febbraio 1564 Di Vostra Signoria Servitore Giorgio Vasari 
 Molto magnifico Messer Giovanni. Ho con piacere ricevuto la vostra et inteso, per fino quanto il Zaballa venne, che Sua Excellenzia era andata a Pietrasanta. Imperò desidero il ritorno suo per amor della venuta vostra, la quale, poiché io non penso, se non occorte altro, venire a Pisa, vi goderò a Fiorenza et alora ragioneremo insieme allungo, di quanto occorrerà per gli vostri et mia negozii. Ho piacere che in questo mezzo le cose della pittura al Palazzo de Cavallieri vada innanzi et si satisfaccia, et vi ringrazio delle offerte fatte per mio amore a Alexandro mio d'Arezzo. La pietra che la Signoria Vostra desidera, io non ho, ma ne provederò; et per la prima comodità l’arete, ateso che la vostra lettera m’è stata portata al tardi, non mancherò et, se altro volete, avisate. Di Fiorenza alli 16 di Dicenbre 1564. Questà lettera di Don Cherubino, – son frati della badia di Fiesole, – arò caro che l’abbia; la Signoria Vostra lo farà trovare. Di Vostra Signoria Servitore Giorgio Vasari Al Magnifico et come fratello osservandissimo Messer Giovanni Caccini. Pisa. 
Magnifico Messer Giovanni mio Onorando. Come quella vedrà per ordine dello Illustrissimo Principe nostro, che gli conmette che subito lassiato l’ordine delle facende di costì a Messer Francesco Busini nostro et che subito veniate qua, perché si contentano che siate proveditore generale della Festa. Inperò venite via allegramente, che vi spettiamo, et della vostra resoluzione il Signor Spedalingo non ne sa ancora niente, che domattina farò che lo sappia, così Messer Iacopo Dami. Arò caro lasciate l’ordine di quanto li ho scritto sopra il disegnio della piazza del Duomo, che ser Francesco lo farà far lui benissimo. Et son vostro. In fretta, ne' Pitti adì 24 di aprile, il dì del mio santo, 1565. Di Vostra Signoria il Vostro Giorgio Vasari Al Magnifico Messer Giovanni Caccini, Proveditore di Sua Eccellenzatia Illustrissima. A Pisa. 
Reverendissimo Monsignor mio. Io ho auto la vostra scritta oggi, et apunto m’ha trovato che io ho scritto per suo conto a Sua Santità che goda le vostre fatiche et le mie; et quel disegnio, che v’è inpastato le duo facciate con le 4 storie de dua Apostoli con quella architettura, gli ha dato la vita, et è un disegnio ch’el Serenissimo Principe ha detto che io son un teribile omo, che io ho modo di far fare le cose a chi non se ne diletta, e l’ha lodato assaii. E m’ha ringraziato della casetta che voresti: questo basta per ora. Il Gran Duca ieri ebbe gran contento, che a veder quel disegnio vi stai 4 ore a trattenello; stupì, e così s’è preso la parola dell’una et dell’altra Altezza, che ho scritto all inbasciatore Vostro di Pistoia che lo presenti o al Cardinale San Sisto o al papa seco in nome di loro Altezze e mio, e che de’ disegni, invenzioni se gli farà ogni servizio, ma che è tenpo che la cupola si seguiti, che facci condur questo ad altri, e volendo più disegni, se gli faranno. La mia lettera di Nostro Signore prega la spedizion vostra e la mia, se fussi vacato niente; et tanto dico all’inbasciatore che non vorei che fussi del freddo per la Signoria Vostra; però al vechio ortolano ho scritto ancora et al Gerino che frughino queste zuche, che il sollione non le sechi. Et ho fatto un grande spaccio. Spettereno le nuove. Livo et il mio Luigii han lucidato tutta la volta e le dua facciate, ma se non tornate, non si profiterà, perché il caldo da lor noia, per non la battezar poltroneria. Et io son stracco. Ser Antonio dovette riscuotere scudi 108, et stanno lì aspettare il vostro ritorno per mettervi il resto che vi dissi; io so ch’el caldo v’ha a cacciare, che se ciò non fossi, vi sarei venuto a vedere, ma io sento non so che di poltroneria: però mi scusi, et con questo fo fine. Di Fiorenza alli 18 di luglio 1573. Di Vostra Signoria Tutto Tutto Tutto Vostro Il cavalier Giorgio Vasarii. Al Reverendissimo Monsignor il Signor Spedalingo de’ Nocenti. Se tornate, si scriverà al Vostro più distintamente. 
Illustrissimo ed Eccellentissimo signor mio. Come Vostra Eccellenza Illustrissima intenderà per lettera del signor commessario d’Arezzo che Matteo Bacci, mio cognato, per defensione della roba sua con certi furbi venne alle mani con essi, e difendendosi egli solo contro a molti, ha auto a lasciare la vita; e un solo per esser percosso nella testa l’ha querelato al signor commessario falsamente, con mescolarci avere sparlato contra a Vostra Eccellenza, di che per chi vi si è trovato, si proverà esser tutto falso. Che trovandosi in prigione in Arezzo e il furbo e Matteo, mi sarà grato che Vostra Eccellenza Illustrissima commetta al signor commessario che trovi di questo fatto la verità; acciocché se questo caso si avessi a terminare qui agli signori Otto, mi saria di gran travaglio alla casa sì per il disagio e spesa d’avere a governare lui, e chi andassi e venissi. E perché so che Matteo non ha errato, ricordandogli a memoria che non è molto che per un’altra calunnia simile d’un falso apostolo, che avea detto mal del Duca, ella condannò alla galea perpetua Forasillo falso accusatore, dove so che anche doverà e senza forse fare il simile e peggio di questo, però io non raccomando a Vostra Eccellenza Illustrissima Matteo, che so che è innocente, ma la Cosina, sua sorella, e me, che per sua grazia ci levi questa noia, acciò io possa con quieto animo attendere alle cose sue, e senza fine mi vi offero fino alla morte a servilla, pregando Iddio per la salute e felicità e contento di Quella. Di Fiorenza, alli XI di settembre 1569. 
Molto Magnifico et Reverendo Don Vincenzio, Signor mio. Stamani con buon punto mi parto di Roma per la volta di Loreto et ieri feci la dipartenza con questi Reverendissimi, che areno agio al mio ritorno dir di molte cose. Io ho satisfatto assai e da tutti ho auto gran carezze. E questa Roma per le cose antiche è miracolosa più che per le moderne; e non ci ho trovato stanpe di buono, che avete ogni cosa e così delle cosaccie. Qui non si fa fiato per conto delle fabriche manco per chi dipignie. Ho trovato, ch’è ito fuora tutti e giovani. Non ho potuto aver disegni, per non ci essere di questi maestri vechi. N’ho auti da tutti, tenpo è, e sono in sul Libro. Penso, ch’el padre abate di Perugia sarà conparso costì. La Signoria Vostra gli manderà questa inclusa, acciò inanzi parta di costì, possa scrivere a Perugia, come gli aviso. Darete a Ser Pietro nostro questa sua, con dirgli, che io gli rispondo a tutto; e bisogniando niente per asettar Montici di canne, come gli scrivo, la Signoria Vostra gli provegga, acciò non resti d’aconciarsi. Scrivo una lettera a Jacopo Giunti: fategniene portare a’ vostri preti e salutate Batista nostro e vostro, con ricordagli quelle storiette del Sagramento di Pistoia. E perché ci saria che dire et ho gli stivali in piedi, farò fine, che ho anotato molte cose, et ci è da dire e da fare assai. Io so’ sano e sto bene, Dio lodato, et mi verrò spedendo del resto presto per ritornarmene a godervi. Al Molto Magnifico e Reverendo Signor mio observandissimo Don Vincenzio Borghini, Spedalingo de’ Nocenti di Fiorenza. A Fiorenza. 
Magnifico Messer Lionardo mio onorando. La Signoria Vostra sarà contenta pagare a Batista Lorenzi scultore a conto della sepoltura di Messer Michelagniolo, vostro zio, scudi sessanta di lire 7 per scudo, acciò che possa seguitare l’opera e finilla. E son vostro. Di Santa Crocie alli 23 di marzo 1565. Di Vostra Signoria il tutto Vostro Giorgio Vasari. Al Molto Magnifico Messer Lionardo Buonarroti, Signor mio obsservandissimo. 
Molto Magnifico Signor mio. Poi che ‘l Duca s’è partito dal Poggio ed è a Cerreto, doveria tosto esser costì, senon torcie verso le Marenne secondo che si bucina. Se verà a Pisa, ci rivedereno costì, perché ho ordine di lasciarmi vedere, et lo farò. Il signor Spedalingo è tornato ed è tutto vostro et vi saluta, ringraziavi di quanto gli ho detto per parte vostra. Ho riceuto da Maestro Davitte il disegnio delle misure che gli mandai a vedere e gli scrivo queste dua parole. Vi ringrazio della lettera di Carrara, e vedendo la Signoria Vostra Maestro Giovanni di Stocho scultore ditegli che Filippo del Migliore non è in Firenze, che quando ci sarà farò il servizio. Io resto vostro al solito e spetto che mi comandiate. Di Fiorenza alli X di ottobre 1562. Di Vostra Signoria Servitore Giorgio Vasari. Al Molto Magnifico et signor mio observandissimo Messer Giovanni Caccini, Proveditore di Sua Eccellenza Illustrissima. A Pisa. 
Reverendissimo Monsignore. Poiché gli è venuto costì le liste de’ beni mandate dal Fisco nette e che Sua Eccellenzia mi promesse alla partita mia di Livorno di farmene l’ultima grazia di liberarle, gli ho scritto due parole fra le molte cose che gli scrivo in questa che io mando alla Signoria Vostra Reverendissima, che la vedrà, imperò la priego con tutto il cuore che Quella con l’occasione che gli parrà con questa mia semplice suplica si degni farla risolvere e perché so quanto l’ama il suo Giorgio, che gl’è molto affezionato per le virtù sue e per quella cortesia et amorevolezza che l’usa alla virtù et a me che l’amo, farò fine lasciando questo carico a llei che sa, può e vole servirmi, che per l’opera l’ho visto sempre. Et intanto Dio vi feliciti e vi conservi. Di Firenze, alli 2 di febraio MDLXI. E quando la Signoria vostra reverendissima non paressi di presentar la suplica che io li mando, ma l’altra ch’ell’ha apresso di sé, di tutto mi rimetto nell’ottimo giudizio suo. Di Vostra Signoria Reverendissima obligatissimo servitore Giorgio Vasari Al Reverendissimo monsignor il Vescovo Guidi, segretario di Sua Eccellenzia illustrissima e signor mio observandissimo, alla Corte. 
Molto Magnifico et Reverendo Signor mio. Alla sua de 31 non v’ho replicato altro sopra la cosa vostra ch’el Signor Inbasciatore et io siano d’un volere che l’abbi l’intento suo, e non si conponerà né farà cosa che s’offenda né voi, né lui, né Dio; però se la sarà un poco lunghetta, se n’arà però tanto di satisfazione ch’ella si contenterà; et perché la Signoria Vostra conoscie Sua Signoria Reverendissima e me, non vo dirvi di questo caso altro se non ch’ella si vega e con amore. Torno che sono di questa opera, come se gli è detto, alla fine di tutti e cartoni delle 7 storie della sala de’ Re et di 8 storie di braccia 6 larghe et alte chi più et chi meno della vita di S. Pietro Apostolo, che vanno per le scale di palazzo a ogni pianerottolo, che Pio V n’aveva per mia cartoni fatte far 7, che di queste 8 n’è già dipinte dua, et il resto si farà fare fino a S. Giovanni Batista. Nella sala de’ Re si lavora a dilungo a fresco, e lunedì ci anderò io a lavorare a dilungo per dar fine a questo lavoro di questa sala, cominciata da Perino, Daniello, Francesco Salviati, Giuseppe Porta, il Sermoneta, Livio da Frulli, Orazio Somachini, Gianbatista Fiorini, Giovanni Modanese, Arrigo Fiamingo, Tadeo Zuchero e Federigo suo fratello e Giorgio Vasari, che son 12 maestri, et il Vasari 13, che con Pauolo 3, Giulio 3, Marcel 4, Pauol 4, Pio 4, Pio V, che son sei papi, che ogniuno a provato 2 picttori, che so 12: gregorio 13 ha, per dargli fine, adoperato me per terzo decimo picttore, et gli sucede così ben questa opera, che picttor più non v‘arà a far sopra. Et nel vero questi cartoni riescano richi et invenzioni belle et buone figure, et se si coloriscano al solito, se ne arà onore, et sarà fatto questa sala in 8 mesi, quello che ha penato già presso a 28 anni, che se gli diè principio, aver fine. La lettera di Iacopino si manderà, et ho caro che si solleciti, perché anch’io possa saldare il conto con lo spedale. Atenda la Signoria Vostra alla sanità, che questo inporta. Già sapevo dal cardinale di Cesis l’accidente del Gran Duca, et ben dite che Dio li aiuti, anche Sua Altezza, che vede il pericolo, sarebbe evitare et non cercare occasioni etc.; ma piaga antiveduta assai men dole. Dio volesse che tanta perdita, che s’ha a fare, non fussi con tanto danno universale; però Dio ci tolse Pio V, non gli piaccia levarci questo, perché mosterebbe volersi vendicare de’ pecati nostri. Domenica, Signor Priore, che fu quella del carnovale, feci le 7 chiese tutte a piè e pregai per lei, mio benefattore, tornai a Belvedere a 20 ore, et ste’ poco a venir Sua Santità, che fu da me un pezzo a veder i cartoni e l’altre cose; ragionai un pezzo di molte cose, ottenni le reliquie di Santo Stefano papa et martire per il Gran Duca, et di quelle di San Donato d’Arezzo son comesse a 2 cardinali che veggano il processo. Intese che io avevo fatto le 7 chiese a piè et mi de’ un poco di riprensione, però io non mi straccai niente, e così ebbi da Sua Santità la remissione de’ mia pecati. Et mostra di amarmi et avere acetto molto queste fatiche, et crederrò che ella farà qualche frutto. Dio lo voglia. Dicendovi che io ho già fatto per la prima pontata della cupola, dove son finiti i Seniori, tutti e’ disegni dele otto Gerarchie, dove si mostra la passione, finiti molto bene e studiati, che posso lavorar 6 mesi senza altre fatiche. Però ho cominciato i disegni, dove vanno gli apostoli et i martiri etc., a quella fila intorno con le Beatitudini e Virtù e Doni et Angeli con le tronbe, ch’è il vano de’ secondi ochi allo ‘ngiù, che n’ho già finiti dua, vo seguitare il resto e lassare l’ultima parte per questo altro anno. Salutate il Signor Busino et ditegli che io atendo. A dì 5 di febraio 1573. Di Vostra Signoria Servitore il cavalier Giorgio Vasari. Al Reverendissimo Monsignor e Signor mio observandissimo il Signor Spedalingo de’ Nocenti in Fiorenza. 
Serenissimo Gran Principe Signor mio. Io non ho scritto a Vostra Altezza così spesso come sarebbe il debito mio, prima perché quella per l’indisposizione del Gran Duca, Signor nostro, ha auto travaglio assai, come noi qua dispiaciere, che avendo ricorso con le orazioni a Dio, ha fatto grazia della sua liberazione. E Nostro Signore, che questa fede la posso far io, ne stava di mala voglia: Dio ce lo conservi. L'opera della Sala Regia io la tiro innanzi, si dipignie il retto delle storie vechie che io avevo cominciate, et già i cartoni delle nuove sono innanzi assai, e spero, se piacerà al Signor Dio, che senpre ne mia affari mi ha prestato invechiando più forze et magior virtù, innanzi che i caldi venghino, avergli dato perfezzione, aciò che Sua Santità, che per mezzo di Vostra Altezza che me gli ha concesso, abbi a lassare a’ posteri questa sì onorata memoria, et io mene torni a servilla, fino che arò vita, nella teribile inpresa della cupola, a l’obligo della quale ogni giorno o di notte o di dì, vi ho dedicato quatro ore ne’ disegni et studii suoi, acciò ch’el Signor Dio, che a suo’ lode si fa sì magnianima inpresa, faccia or vivere il vostro nome sì glorioso in vita et doppo morte finché durerà il mondo. Mando a Vostra Altezza l’invenzione che s’è terminata per questa sala, acciò vegga in che pelago di fatiche io mi trovo e soporti per gloria sua et onor mio et contento di Nostro Signore, la mia assenzia e si ricordi che quella non ha il più afectionato servitore di me; et Dio gli dia ogni contento. Di Roma alli XVI di gennaio MDLXXIII. Di Vostra Altezza Servitore obligatissimo il cavalier Giorgio Vasarii. Serenissimo Gran Principe di Toscana Signor et patron mio Senpiterno. A Fiorenza. 
Al Divino Messer Pietro Aretino. Messer Pietro Divinissimo. Poi che la invidia d’altrui ha fatto voi e me in un piccol punto divoratrice di loro, sia per non avere voi auto, quel che lietamente spettavo, risposta, benché l’abbia auta, cara mi sia stata, niente di meno mi dolea troppo la fatica, durata per voi, e in che modo, benché ci sia chi va cercando ricoprire quello che è più chiaro e scoperto che sole. Di nuovo divoto a voi, mi muovo e movendo, vi guardo e guardando, v’osservo con quel maladetto martello che cottidianamente assalisce gli affezzionati com’io. Benché salvando l’onor di tutti, non penso mi passino di questo, e passandomi, per fede vi giuro, che non lo crederia, se ben lo diceste voi, che tenete la forma, la statura, l’attitudine e il core di propria verità. E questo ne facci testimonio con il mandarvi quello che a voi è stato per la mia innanzi a questo tenuto ascoso, e come ha rotto quel che a voi asconder non si può con l’entrata gloriosa de la figlia di Carlo Quinto d’Austria, acciò prima con voi medesimo e anco in scrittura vi rallegrate di quelle letizia che deono avere quelli che per lungo tempo hanno desiderata tal salute. E s’io ne son lieto o contento, voi, che non avete né per tempo né per studio la imaginazion terrestre, ma sì divina, che avanzate ogni secolo illustre al par di questo secolo; e però dico: “Quia viderunt oculi mei salutare tuum”. Sì che attendete alla lettera, che proemi non uso; e perché le cerimonie non le vedo mai isculpite di marmi, per ciò li dò divieto, come le verità foruscite, le qual per non aver in lor colla, non istanno al loco. Se mi fu care le vostre, il Duca il sa, che giura, che le orecchie sue non hanno udito meglio di voi; e disse, che mandati v’aria e panni e l’oro, ma le facende, in cui è stato et è, non l’hanno lasciato: ma non mancheranno di venire. E mi rispose, udendo, che non avevi auto l’entrata Cesarea, di nuovo ve la rifacessi insieme con questa altra mandarvela; e per infinite volte di cuore vi si raccomanda, e che ha accettato la domanda vostra e non mancherà. E questo mi disse ve lo scrivessi sicuro. S’io volessi o potessi narrarvi le letizie per la strada, partendosi da Livorno a Pisa per fino al Poggio e a Fiorenza, non crederia mai tal cosa in opera mettere né con penna o carta scriverla. Perché i castelli, le ville, e’ popoli e le genti eron calcate per le strade a guisa de’ pastori, tornando dalle Maremme, solcando con le lor capre e altri armenti le strade, adornando i greppi, e piani, e poggi; e, per Dio, che non era sì piccol forno che in su la strada fossi, che apparecchiato non avessi le tavole in le strade con moltissime robbe sopra, che ariano sfamata la fame e la sete a Tantalo, e avendo fatto a ogni casa o porta, fonte di dua bocche, gettando vino una e acqua l’altra. E così con grande stupore di se stessa e d’altrui giunse a vent’otto del passato al Poggio a Caiano; qual vedendo tale edificio, stupì, perché da Vetruvio in qua non si è edificato cosa che rappresenti tanto le grandezze di Roma e di que’ primi, simile a questo. Era adorno moltissime stanze di tele d’oro e altri drappi e corami, per la vergogna nol dico, senza lo esservi tanto grand’impeto di musica, e di che sorte maestri da insegnare cantare a gli angioli le note celeste senza i cornetti, tromboni, flauti, storte, violoni, chitare, liuti, che nel sonar loro si vedea che veniano da quella vera letizia che dalle barbe del cuore si suol partire. Per le altrui allegrezze della salute universale traboccavono i corpi di essa, quando per le strade la vedevano, dico, quando o come trabocano i fiumi per le piene, allagando i campi. E così stata tre giorni lì, per non fare oltraggio a ‘l dolce mese, qual adorna di sé il mondo e degna ogni vil sterpo, per non li fare altra viltà, avendola con quiete condotta dov’era, si mosse, benché visitata fosse dalla signora duchessa di Camerino con molte donne nobili della terra. Erano infestati di sorte i villani di San Donnino, di Brozi e Peretola, che se la pittura o scultura abitassi sotto i lor tetti, li arien fatto le vole, le machine e colossi, li anfiteatri e laberinti; ma l’animo rozzo loro non mancò mostrar grandezza, sia che ciascuno di questi lochi avean fatti di quel ch’adorna le campagne il maggio, archi, apparati incredibili, con fonte, gettando acqua e vino disseparato. E così con le chiome, abaruffate dalla natura loro, gridavono nel passare, che ella fece, tal che ariano stordito le orecchie a chi non le avessi aute. Venendo poi innanzi, si fermò nel monistero di San Donato in Polverosa lontano alla porta del Prato un miglio o circa; e riposatasi alquanto, venne ad incontrarla lì il reverendissimo Cibo in pontificale con tutta la nobiltà e primi, con robe indosso, chi di velluto, chi damasco, e alcuni ermisini per amor del caldo. Erano circa a dugento cinquanta a cavallo; e era bellissima veduta. E così a quattro a quattro veniano; e in ultimo veniano tutti e’ dottori in legge e medicina. E così aviati alla porta, cominciato prima le precissioni aviarli alla chiesa cattedrale, venuta Sua Eccellenza e Madama alla porta, dove era un ornamento di colonne, ulivi e ellere, s’inginocchiò. E perché l’arcivescovo di Fiorenza spettava in pontificale, la benedisse; e fattali basciar la croce e rimontata a cavallo, messa sotto un baldachino di tela d’oro alta, pavonaza e oro e fiocchi pavonazzi, neri e bianchi, portato da 32 giovani (i primi, vestiti di raso chermisi rosso, saio, calze, berreta e fornimenti della spada d’argento e le penne in capo bianche), e così aviandosi, avea fatto la Potenzia dell’Imperatore alla porta del Prato e sul Prato dua palchetti, adorni benissimo con i suoi stendardi, e messo in cima a un frontespizio del palco una botte de barili sei, che gettava vino, con un grasso nudo sopra; e all’entrata di Borgo Ognisanti un altro aparato con arme, trofei e panni, caminando dritto sino al canto delli Strozzi, voltando a Tornabuoni fino al canto de Carnesecchi sino a Santa Maria del Fiore. E per fino lì erano calcate le vie di donne, uomini, che mai, da che Fiorenza è Fiorenza, si vedde tanto popolo, con una allegrezza miracolosa da far stupire e rinascere uno incredibile. Stava innanzi a Sua Eccellenza dua dromedarii, quali Sua Maestà Cesarea donò al Duca; e doppo essi, quattro fila di gentiluomini, era Baldo mazieri con dua gran bisaccie a traverso al cavallo, gettando denari, cioè di quelle monete che batte il Duca, delle grosse, delle mezane, mescolatoci qualche scudo d’oro. E così venendo, fecion tale entrata mercoledì a mezza ora di notte. E vi giuro, che era intorno al baldachino più di dugento torcie senza quelle che inanzi e indietro si vedeano. E così entrata in Santa Maria del Fiore, acconcia nel medesimo modo che per lo Imperatore, eccetto che, per esser di notte, faceano meglio que’ gradi di lumi; e così detto una orazione, auta la benedizzione, cantato il “Veni Sancte Spiritus”, si partì. E passando da casa Medici, faceano fuochi e razzi, e la cupola al solito se mostrava più bella che mai. E giugnendo a casa messer Ottaviano, che per lei s’era ordinato li alloggiamenti, era adorna la casa, dove a stare avea; che stupirete, s’io vi esplico l’ornamento della porta. Lo qual era fatto con certi termini, finti di marmi rossi, con figure sopra, di rilievo tenendo certi festoni; che vi posava su i piedi un’aquila de sei braccia tenendo arme di Sua Eccellenza con quella della duchessa e altri ornamenti, e di rilievo tutto l’ornamento di man del Tribolo e colorito di mia mano. Era poi drento alla porta una volta per il ricetto, contrafatti li stuchi di gessi e i fogliami a guisa delle grotte di Roma; e in certi archi delle volte fattovi medaglie con teste de vari idei e imperatori insieme. E di sotto vi era Imeneo e la moglie, parati a nozze, figure di 5 braccia. Era poi drento la loggia fatto nelle volte simili spartimenti come la prima, variate l’una da l’altra, con storiete in camei drentovi; e era sopra tutti li usci, che per tal casa si trovano, le più belle cose antiche formate che siano queste e gran numero di quelle di Michelagnolo e di Donato, tal che pare il giardino del cardinale della Valle, senza i puttini, che ha fatto il Tribolo; qual tutte queste cose insieme, chi ha auto di color di marmo e chi di bronzo, tal che fanno quistione con la natura. Era poi una sala parata di panni todeschi, fatti e' cartoni per maestro Perino, da volere star lì e non ripartire per vaghezza de molte e di molte stanze, parate di cuoi dorati. E quelle della duchessa, la prima era di tela d’oro e d’argento con opera di mezo rilievo, con cortinaggi, guanciali, segiole, portiere e tapeti, che io non credo che da occhi umani sia mai stata vista simil cosa. La seconda poi era di tela d’oro alla piana e raso cremisi, con trine d’oro, che costano un mondo, con una cuccia di verzino e fornimenti d’un drappo, che l’opra sua erano il ritto quanto il rovescio, e un’opera bellissima con i fornimenti apartenenti come in l’altre. Era di poi la terza camera di tela d’argento con opra alta e damasco cremisi, con trine d’un quarto, che era superbo, (di sorte che ne disgrazio il Turco), con una cuccia pur di verzino, con un fornimento di brocato di mezzo rilievo, opera di gruppo moresco miracoloso, qual Dio gne ne dia questi con sue apertinenzie a godere per sempre. Entrata in casa, ito a sacco il baldachino, toltali la chinea, smontata, incontrata da cinquanta giovane nobilissime, d’eta l’ultima da venticinque anni, fatte per man delle Grazie, a le cui le Parche meteriano pensiero di troncare il filo, tal che mosse veniano in ver lei, parea invero la corte del cielo a ricevere un’anima, gran tempo desiderata. E così ritiratasi in camera per riposarsi, finché avessi rimesso a loco suo il pudore, partendomi di lì con intenzione di farvene parte, non vi ho voluto mancare, ricordandovi, che madonna Maria e ‘l signor Cosimo son vostri e così Giovanni B. e il signor Alessandro e il vescovo e il gentilissimo messer Girolamo da Carpi e messer Ottaviano e Giorgio vostro. Di Fiorenza alli III di giugno MDXXXV Vostro Giorgio Vasari P. 
Illustrissimo e Eccellentissimo Signor mio. Se bene io ho inteso da maestro Davitte non so che del modello del palazzo de’ Cavalieri, son stato di male animo di non avere interamente satisfatto Quella; perché odo, che le scale non vi piacciono: che forse per non aver visto e sentito le cagioni che mi han mosso a farle, così saran cagione, ch’elle non vadino inn opera: cosa che fa serva la sala grande, dov’ era prima libera, [e che] fa, ch’el piano delle seconde loggie ha l’uscita in sulla scala, e molte comodità, che non scade che io Le dica, s’elle sono state viste. Là dove io, che non mi ho mai a contraporre alla voglia di Quella, arei auto caro d’inparare quel che non ho saputo fare per un’altra volta; e ancora mi fussi cresciuto l’animo, poi che mi afatico per Lei con sentire quel che ho fatto, sapendo Quella, che si dessidera più per me il contentarla che quasi il vivere, poi che posso arditamente dire, che vivo sol dell’odor Suo né bramo se non la satisfazione di Quella, per la quale ogni mio studio s’adopera 1 .  Mando in questa un modanetto di carta, perché Vostra Eccellenza Illustrissima ci mandi per il tavolino otto pezzi di lapislazzari di questa grandezza, perché messi questi, sarà poi finito tutta l’anima del mezzo di comettere e di lavorare. Così son fatti tutti 4 i cantoni del tavolino fra l’un fregio e l’altro; e vassi giornalmente mettendo in ordine de pezzi per il fregio di que’ diaspri che aviano 2 . Il Caccino dirà a Quella nello stato che si trova la fabrica de’ Magistrati: che oggi è su sei colonne e sei architravi, e gli scarpellini sollecitano tutti, e va benissimo; che grandemente ringrazio Quella di tutto l’ordine, ch’ell’ha dato a questi camarlinghi, perché nascierà presto e bene ogni cosa 3 . Della dogana avian già il canale, dove passano i muli, cavato presso al fine, che torna meglio in opera che nel modello; e la scala si seguita col passo, che tutto camina al fine. Le stanze terrene innanzi Pasqua saran, poiché muri son fatti tutti fino alla volta. S’è cominciato armare una volta de’ mezzati, e a Pasqua sarà finita. La scala a chiocciola siano alti, dal piano di sotto, dove ella comincia per ire in cantina, già alti 16 scaglioni; e di sopra le stanze della Duchessa si van finendo. Ho finito a fatto la stanza di papa Clemente, che m’è stato grato assai; e vado tuttavia seguendo di finir la sala di Leone a fatto, e così le stanze della Illustrissima Duchessa si vanno finendo con questi pittori, e perché tutto va con mio gusto, perché Quella trovi alla tornata Sua quel che ho promesso in fine, e perché mi vado preparando alla sala grande e già de’ tavoloni, che Vostra Eccellenza Illustrissima mi diede inn Pisa, ho cominciato a far far un quadro grande di braccia 8 per ogni verso, che ce ne va di questa grandezza nove: mi par mille anni cominciarne uno, che sarà alla venuta di Vostra Eccellenza per dar sì onorato principio: inperò mi sarà grato, che Quella ordini costì al proveditore Ferrino 4 , che ha molti legni d’albero grossi e vechi, da cavar lunghezze di braccia 12 e 14 di tavole, che han 100 anni l’uno o poco meno, che gli salvi; che io gli manderò le misure a proposito 5 , secondo che vedrò il mio bisognio, accioché quel che è ottimo per noi e senza spesa, lo aviano e cene serviano, e intanto, se piacierà a Vostra Eccellenza, che io mandi 6  o per la scala o modello costì maestro Batista, lo farò volentieri, perché torna tutto in servizio e satisfazione Sua. Altro non mi occorre dirli, se non che Quella alla giornata nella espedizione di que’ beni si ricordi del Suo Giorgio. Di Fiorenza alli XVIIII di marzo MDLXI. Di Vostra Eccellenza Umilissimo Servitore Giorgio Vasari Allo Illustrissimo e Eccelentissimo Signor, il Signor Duca di Fiorenza e Siena, Signor mio Unico. In man propria dove sia. A’ Giorgio Vasari, Pittore di Sua Eccellenza. Fiorenza. 
 
 
 1 Circa la scala v’era gran fattura a ‘l rovinare cose madernali, che era tutto contra l’intento di Sua Excellenza che la vuole godere presto; e quel che s’arà a fare de nuovo, lo farà con tutte le architetture, che per ora ha bisogno s’accommodi col vecchio.
 
 2 Il modanetto Sua Excellenza non se l’ha grato, ma gli manderà quel che chiede, da servirsene a suo commodo.
 
 3 Intende, che va molto bene: sollecitila, e fin che viene la sega, maxime di quelle cose che la sega può impedire.
 
 4 Il Ferrino non ne parli a S.E.
 
 5 Gli s'è detto.
 
 6 Non lo mandi. Lelio T. 23 Mart.61. 
Molto Magnisico Messer Giovanni, Signor mio. A l'ultima vostra de X di marzo mi convien far risposta dicendovi che d'ogni ora mi par mille anni che si senta il benefizio che dovete ricevere per la raferma vostra o ‘l licenziarvi per non metter di vostro le pezze e l’unguento che s’ha a lassar l’averlo fatto a molti altri, i quali si son pentiti tardi, siché inparate al costo d’altri e siate acorto; questo basti. Fui a casa vostra; le finestre stan bene di fuori e di drento et il disegnio della volta mi piace, così il forno e l'altra conca dell’aqua; tutto si farà, et io non mancherò far che si eseguisca et vi anderò spesso. Ho parlato a Francesco Corbigniano scarpellino, che non mancherà alla muraglia di pietre, et gnien’ho comandato, perché posso in lui, et in vero lo farà anche che non avessi danari. Intanto io vedrò i conti a bell’agio et in questo state sicuro e scrivete se bisogna altro. Salutate Messer Francesco Busini, il Signor Montalvo, Messer Sforzo et Maestro Davitte dicendoli per mia parte che, or che ha l’aqua, il Saffo di Vincenzio Perugino lo mandi, che farà servizio a me particulare, et che l’ho a mente. E son vostro. Di Fiorenza alli XIII di marzo 1562. Di Vostra Signoria Servitore Giorgio Vasari Al Molto Magnifico Messer Giovanni Caccini, Proveditor di Sua Eccellenza Sua Eccellenza Illustrissima. A Pisa. 
Molto Magnifico Messer Michelagniolo, Signor mio. Don Gabriel Fiamma, teologo e predicatore rarissimo, ancora che sia giovane, ha, doppo Fra’ Girolamo Savonarola, fatto stupire questa città con le sue prediche. Egli va ora a Napoli a predicar nel vescovado; e perch’è mio amicissimo e ama coloro che si dilettano del disegnio e molto più voi, che siate il magior subietto che abbi auto mai l’arte nostra, ha voluto, che io vi scriva queste due righe di parole, solamente per poter dire d’avervi conosciuto. Et io, che amo lui et amiro voi, non vi dispiaccia farli motto et amarlo per le sue gran virtù e per amor mio. Scrissi alla Signoria Vostra per via del principe nostro, al quale penso a questa ora arete parlato e veduto: che poi da Sua Eccellenzia saperò il tutto nel suo ritorno. Altro non ho che dirli, se non che sono al suo comando. Che Nostro Signore Dio vi preservi in grazia Sua. Di Fiorenza alli 4 di novembre MDLXI. Di Vostra Signoria Obligatissimo Servitore Giorgio Vasari. Al Molto Magnifico Messer Michelagniolo Buonarroti, Signior mio observandissimo. A Roma. 
Illustrissimo e Eccellentissimo Signor mio. Come per l’inclusa, Vostra Eccellenza potrà vedere, come di nuovo messer Averardo Serristori scrive di Roma, che la colonna ha bisognio di danari, e se bene io ho scritto a Mon Signor Guidi e mandato dua lettere del medesimo messer Averardo, che contengono il mandargli quanto prima, messer Antonio de’ Nobili se non ha nuovo ordine particulare che glielo cometta, non gli pagherà altrimenti: tutto rimetto al giudizio di Quella. Le cose delle muraglie di qua già le stanze delle Damigelle son finite di murare; e si va ora facendo usci e finestre. Così le scale delle stanze di sotto e di sopra son finite e simile tre palchi delle camere della Illustrissima Duchessa son tutti dipinti coi fregii; e l’ultimo palco ci è che fare solo il fregio, dico della camera al lato alla capella, che fra XII dì anche quello sarà finito, perché tutti e’ picttori son lì a lavorare. La chiocciola è finita del tutto, et è riuscita la più bella cosa che io facessi mai, e che sia in questo palazzo d’utile e di bellezza. Le stanze di sotto ancora credo che fra X dì saranno del tutto da abitare, perché ci è che rimattonare e rattoppar molte cose vechie, perché le paion nuove. I Magistrati vanno volando, e ogni cosa penso che gli satisfarà. Iddio La feliciti senpre; et io resto con dessiderio di vederla, acciò conosca ogni giorno più, per le cose che io fo per Lei, la devozione e afezzion mia, e gli bascio le mani. Di Fiorenza alli XXIIII di maggio MDLXII. Di Vostra Eccellenza Obligatissimo servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor mio. A Livorno. In man propria 1 . 
 
 
 1 Sta tutto bene Lelio T 28 Mag. 62 A Giorgio Vasari, Pittore di Sua Eccellenza. Fiorenza. 
Molto Magnifici Signori miei observandissimi. Ho operato con maestro Giovanni Strada Fianmingo picttor, che finisca il cartone, et ho tenuto qui in casa Millo, vostro garzone, duo giorni, tanto che si finisca, e che si gabelli et amagli con lo incerato. Et a Millo s’è dato lire 7, perché lo gabelli alla porta, e vene renda conto. E lire 3 s’è speso in panno incerato per coprilla, che tanto rimetteranno le Signoria Vostra con il resto de’ danari che ha d’avere maestro Giovanni Strada, che Francesco Scamisci ne ha al conto, che sono vercirca a 4 scudi e lire 10, che ho dato io fra Millo e l’incerato. Duolmi, che questi signiori e patroni miei, poiché mi avevon dato licenzia per 4 mesi, che dovessi riposarmi costì, che n’avevo gran bisognio, si sien pentiti, e mi bisogni di nuovo preparar a nuove fatiche. Che se ciò seguiva, lo desideravo per utile et onore di cotesta santa e pia casa e voler lasciar in conpagnia della Signoria Vostra qualche onorata memoria. E da che non piacie a loro Eccellenzie et a Dio, che tutto governa, che dovevo dir prima, si apagheranno le Signoria Vostra del mio buono animo; e dove potrò, senpre gli farò in benefizio amorevolissimo, e mi scuseranno apresso di loro, poiché ‘l mio servir questi nostri padroni ha a tornar lor bene per comodo loro ogni scomodo e volontà mia. E senza fine mi raccomando alle Signoria Vostra. Di Fiorenza alli XVIII di marzo MDLXVI. Di Vostra Signoria afezionato cittadino Giorgio Vasari. Alli Molto Magnifici Et Signor Miei Obsservandissimi, e Rettori della Fraternita di Santa Maria Misericordia d’Arezzo. Arezzo 
Illustrissimo et Eccellentissimo Signor mio. Doppo che fui stato 8 dì in Arezzo, mi son condotto a Roma a fare i giorni santi e la Pasqua e vo vedendo e misurando molte cose antiche delle fabriche e vo vedendo tutte le moderne e disegnio alcune statue antiche e pili e cavando alcune cose per istudio et servizio delle cose che debbo far nella sala di Vostra Eccellenza Illustrissima. E perché trovo che arò da fare più che non pensai, per essersi trovato cose nuove di statue e cavalli in alcuni pili, andrò seguendo e parte mi verrò restaurando la vita. Et in questo mezo scadendo niente, mi acenni, ch’Ella sa, quanto il mio animo è volto tutto al desiderio del Suo servizio etc. Di Roma XIIII di aprile 1566. Giorgio Vasari. Allo Illustrissimo et Eccellentissimo Signor, il Principe di Fiorenza et Siena, Signor mio unico, a Fiorenza. 
San Piero Scaraggio oggi è liberato da legnami, pietre et ogni sorte d’inpedimento, né vi si lavora, sono molti mesi, per conto della fabrica de Magistrati tale che per conto de l’ufiziare la chiesa non se li dà nessuno impedimento. Bene è vero che a l’entrata della porta dinanzi vi sono molti calcinacci per posservi scendere, atteso che si è alzato la loggia dinanzi, tanto che il piano della chiesa rimane in basso; il che si pareggerà, quando di nuovo a suo tempo si rifarà tutta la chiesa conforme al modello che ha visto Vostra Altezza, talché monsignore reverendissimo arcivescovo non ha per conto del magistrato a imputare cosa nessuna; il che tocca al rettore, il quale, per quanto si vede, la fa ofiziare secondo l’obligo, et in questo né la fabrica né ministri non hanno che dire altro solo pregare l’Idio per la grandezza et conservazione della vita dì Quella. 
Illustrissimo et Reverendissimo Mon Signor Patron mio. Ecco che doppo molti dì che io per satisfare la mente di Nostro Signore, che mi chiese il disegnio et invenzione, per la volta e facciate della Pauolina, che avendolo finito io gniene mando; et il Reverendissimo Vescovo di Pistoia lo presenterà al Cardinale San Sisto, che è protettore di Lorenzo Sabatini Bolognese nostro che doverrà condurla. Arò caro che quando Sua Santità l’arà visto, poiché la Signoria Vostra Reverendissima mi scrisse che la lo vedrebbe volentieri, che io sappi dallei se a Sua Santità gli è sotisfatto o no; che per quel che io conosco non m’è uscito di mano di quanti disegni feci mai né il più vario, né il più ricco, né il più artifizioso di questo. E se io in altro, seben son lontano e carico di fatiche, io posa far cosa che gli sia grata, mi sarà gloria che si degni comandarmi. Et tanto dico allei, Mon Signor mio, al quale io devo e spesso mi ricordo di quella; alla quale do nuova ch’el Gran Duca Nostro sta alquanto meglio, perché questo caldo lo aiuta assai, ma la regola della suo vita non fa aproposito al mal suo. Preghiamo il Signor Dio, che può ogni cosa, del continuo per lui. Et il Serenissimo Principe Nostro, che si trovò con Sua Altezza, quando se gli mostrò questo disegnio, m’inpose che io vi salutassi e che è vostrissimo. Et intanto a questi caldi stia sana e mi comandi. Di Fiorenza alli 18 di luglio 1573. Di Vostra Signoria illustrissima et Reverendissima Servitore Afettuosissimo Il Cavalier Giorgio Vasarii. Allo Illustrissimo et Reverendissimo Monsignor et Padron mio Il Cardinale di Como. A Roma. 
Illustrissimo et Eccellentissimo Signor mio. Se a Vostra Eccellenza Illustrissima paressi talora, che io stessi troppo da una volta a l’altra a dargli aviso delle cose Sue, non lo fo, perché mi pesi la fatica, ma perché gli scriverrei una cosa medesima senpre, se l’intervallo delle settimane et de’ mesi, col lavorarvi sopra, non la facessi crescier di maniera, che non si potessi afermatamente dire, le cose essere o nel mezzo parte o parte di quelle che erano a mezzo venute a fine. Come per questa mia Le dò nuova, ch’el palco della sala grande, tutto il legniame delle cornici, ornamenti, intagli et fregii, che s’erono ordinati per ciò, sono con esso palco confitti tutti e finiti a fatto; né ci resta per l’opera di maestro Batista altro che il cornicione, che rigira intorno intorno alla sala, con gli ornamenti di quelle finestre piccole che vanno nel fregio, dove tutti e maestri di legniame si sono ritirati a Santa Crocie per dargli intera perfezione. E credo, che sarà presto prima, perché sono sollecitati da me, e perché e’ possa maestro Batista far altro, che n’areno di bisognio, e che e’ possino dar luogo a quegli che metton d’oro. Che di già è messo da piè sopra il lavoro dello Amannato il tondo, dove va i quartiri, e gli otto quadri del paese del dominio, e parimente l’altro tondo con gli altri otto quadri sopra l’opera del Bandinello e 800 rose, che vanno fra le mensole; tutti e bronconi, che vano in sulle quadrature, che son circa a cento, et 350 maschere per gli epitaffi, dove vanno le lettere. E questo lavoro non camina, ma si può dire che e’ voli. Et io ho coperto tutti e quadri, salvo quel del mezzo, che lo vo’ serbare a miglior tenpo, perché l’ho in un luogo che v’è mal lavorare; e per averlo a far io. L’inposto e finito di mia mano, mi nuoce lo starvi: in tanto ho cominciato a finire di que’ grandi; e tutto per grazia di Dio succede felicemente. Et il nostro priore degli Innocenti, tutto amorevole, è intorno a le inscrizioni degli epitaffi, che vanno alle storie per essere a tenpo. E da che Dio ne concede la sanità e lo stare in cervello fra tante fatiche e disagii, andrò seguitando verso il fine, ateso che’l mio dessiderio non è altro che satisfar Vostra Eccellenza e far opera degnia di Lei tanto, quanto potrò et saprò, che nel vero non perdono a fatica nessuna: tutto per aviso. Apresso a’ Magistrati si lavora, et io non manco loro di disegni e di quanto si aspetta a me, che dell’altre cose lascio fare a chi toca. Già tutti e’ pilastri della loggia sopra il fiume sono alla fine, e s’è ordinato allogar gli archi di pietre per finire la volta, acciò a San Giovanni nel ritorno di Quella la trovi voltata. Il Perugino seguita di fare le figure e l’arme, e mi par che si porti bene. Èssi dato ordine, come già mi conmesse Vostra Eccellenza Illustrissima, che si cavi a Carrara dua pezzi di marmo, di braccia 4 l’uno, per far le dua statue del San Piero e San Cosimo, che vano nelle nichie che mettono in mezzo la porta di San Piero Scheraggio: che è oblicato il Ducherello da Carrara darle poste in Pisa per tutto maggio, che doveranno esser l’una dalle sette carrate in circa, per il prezzo, che l’ha pagate Michelagnolo Buonaroti della cava del Polvaccio. Il giorno della Befania cavalcai a Pistoia, per avere la fabrica della Madonna della Umilta finito tutta l’altezza delle otto faccie di quel tenpio con le finestre, fino a dove sia a cominciare a voltare la cupola; che s’è disegniato a tenpo nuovo avere a ordine il lavoro per cominciare a voltalla: dove che io ho lassato l’ordine, che si seguiti così e disegni, e quanto occorre. Vi menai maestro Bernardo muratore, che ha fatto fin a qui dette mura; e di tutto ho lassato il modo da condursi. E Vostra Eccellenza Illustrissima certamente ha fatto un’opera molto buona e di grande onore e magnificenzia inn onor de Dio. Dove che non mi par che sia dificultà nessuna ora. E quella non resti, come ha fatto infin qui di farla seguire, perché credo, che in diciotto mesi o poco più la si finirà a fatto, e sarà cosa di grande inportanza l’averla finita, tanto più quanto non si poteva; e quella città n’è molto satisfatta e conoscie quanto la Gli è tenuta. L’opera delle Vite de Picttori già siamo al fine della seconda parte, che è tutta stampata; et si seguiterà la terza et ultima per darla in luce sotto il Suo fatalissimo nome. Potrei darli aviso di molte cose; che vo più tosto, che Quella nel Suo ritorno le trovi aconcie e finite che dargli fastidio con lo scrivergniene. Della Academia dirò sol questo: che Vostra Eccellenza Illustrissima tenga il fermo della prottezione, ch’Ella ne tiene, perché farà benefizio a molti poveri. Sarà ricca questa città di begli ingegni e nel tenpo Suo fiorirà questa arte e la terrà in piedi. Che se ciò non seguissi, la vedrei per mala via. E con questo fo fine, dicendoli, che l’ho senpre dinanzi a gli ochi, e che il mio animo si volta tutto per le cose Sue e particolarmente nelle cose delle tavole e palla delle cose di cosmografia, fatte da frate Igniazio. Il quale, perché i frati gli hanno finalmente date certe stanzaccie, vi ho fatto spendere parechi scudi, perché stia comodo e sano a lavorarvi; ne’ figli manca provederlo di quanto ha bisognio. E già ha per una facciata tutti e quadri fatti, et anche è finito gli ornamenti di nocie, et va seguitando il far la palla grande: che tutto sarà cosa che inporta; et io non resterò far di venirne al fine con l’ordine, che ebbe il signor depositario per Suo rescritto. E gli bascio le mani, pregando Dio, che La feliciti senpre. Di Fiorenza alli 20 di gennaro 1564. Di Vostra Eccellenza Illustrissima. Obligatissimo Servitore Giorgio Vasari. Allo Illustrissimo et Eccellentissimo Signor, il Signor Duca di Fiorenza et Siena, Signor mio unico. A Pisa 1 . 
 
 
 1 Tuto sta bene. Signor caro mio e dolce messer Giorgio. Sua Excellentia ha auto caro la vostra lettera; et io ho fato il secretario. Piaceli infinitamente e fasi el segnio de la croce, de l’opere vostre, e che abbiate cervelo di far e di dire con le mane e con la scritura: però seguitate e solecitate la sala, aciò facian le belle nozze del nostro principe. La mia brigata sta bene. È gravida la carissima; e voi atendete a stampar l’opere e vite de’ pitori. E per eser in fonderia tra carboni focheri mi vi racomando, ricordandovi a meter il viso del Signor Traiano in qualche logo apropiatto. Da Pisa 23. gennaio 1564. Per servirli senpre Antonio di Montalvo. Al molto magnifico messer Giorgio Vasarii, pitor di Sua Excellentia. Firenze. 
Magnifico Messer Giovanni, Signor mio. Fu risoluto ogni cosa di che aveva comessione il signor Spedalingo et io circa alle cose inpostici per l’onoranza della Illustrissima Principessa, dove sì dal Signor Spedalingo come da me fu proposto dinanzi a loro Ecellenzie il volerci servir di voi per fino a 3 over quatro mesi. Il Duca disse che potresti servire senza danno delle cose di costì, et si andò allungando il ragionamento di maniera che la cosa verrà fatta, se non viene altro pensiero, che non credo. Voi sapete che la corte ha’l diavolo adosso. Tamen la cosa è in termine, che fra poco lo saperete afatto. Non dite niente, che qua non lo sa ch’el Duca, el principe, lo Spedalingo et io. E perché talvolta sarà uscito dal principe qualcosa, che me n’è stato dimandato in corte, ho detto che non so niente. Se sarà, come io so quasi certo, ci godereno, e facendo il Duca altro proposito, è bene non levar rimore. Ma il priore è savio e voi parimente. Il gonernarsi così non nuoce. Intanto io resto che mi comandiate. Darete l’inclusa a Nanni, di Stoco. Et arete a voi un nipote del Pietrasanta che disegnia, al quale farete disegniare con diligenzia in un foglio reale o ‘nperiale che sia, misurato a braccia piccola, la larghezza br. 10 et alto br. 14, tutta la piazza del Duomo, cioè San Giovanni, il Duomo, Canposanto et il canpanile et la calonaca, et pigliate la veduta dallo spedale cioè dalla porta, facendo la facciata dinanzi del Duomo in proffilo, et quanto prima 1a manderete. Manderassi poi ordine, se ci satisfarà, a disegniare altre cose. Ser Francesco de' Nocenti ne piglierà la cura, che mi dice Batista che lo conoscie. Et son vostro. Di Fiorenza alli 21 di aprile 1565. Il Sior. Priore vi saluta. Di Vostra Signoria Servitore Giorgio Vasari Al molto magnifico et come fratello osservandissimo Messer Giovanni Caccini. Pisa. 
Magnifico Messer Giovanni. Come la Signoria Vostra vedrà per rescritto del Signor Principe Nostro Illustrissimo, vi conmette, che e’ marmi che sono alla marina di Carrara si conduchino in Pisa e di Pisa a Fiorenza, che monteranno scudi 20 d’oro; i quali potrete far contare a Valerio Cioli, che viene per questo conto, così se anderà a Carrara per levargli. Dove potete scrivere al Signore Principe o parlargli, quando sarà costì, che vi faccia rimettere i danari. E perché non ho che dirli altro sopra questo negozio se non che presto si doverrà risolvere, che quattro mesi aviate a essere de’ nostri, farò fine col dessiderallo. Io sono, com’ella sa, occupatissimo e con tutto ciò sono al suo comando; e mi racomandi a messer Francesco et alli altri amici Di Fiorenza alli 26 di marzo 1565. Di Vostra Signoria Giorgio Vasari. Al Molto Magnifico Messer Giovanni Caccini, proveditore di Sua Eccellenza. A Pisa. 
Magnifico Messer Simone. Io vi scrissi alla partita mia di Fiorenza, perché mi ridussi per fino che avevo i piedi in staffa a lavorare per finir del tutto la facciata fino alle finestre: così partendomi, lassai a messer Evangelista, che andava la mattina che mi partii, a Prato col vostro cogniato per conto di Vico per libera che tornassi a servirvi, e così l’ordine della licenzia della caccia, che credo che dell’uno e dell’altro siate stato servito. Avrò caro saperlo per aver l’obrigo con chi v’ha fatto il servizio. Così lassai l’uriuuolo vostro al vostro cogniato, come m’inponesti. Ora giunsi in Arezzo e questi otto dì sono stato tanto occupato nelle facende, che non ho mai potuto mettermi a scrivervi duo parole. Ora, la Dio grazia, potrò scrivervi qualche resoluzione. La cosa di Cortona, che io vi ragionai delli scudi centocinquanta, ho fatto tanto, che n’ho cavati al presente cinquanta, e son dreto, che fra dieci giorni delle ricolte vi manderò scudi 150, che con questi saranno dugento, a tal che si potrà al tenpo satisfare alle promesse che avian fatto. Così vi mando una lettera di Andrea della Fonte, scrittami, che ha le cose in termine, che i danari, che m’ha da dare a chi gli ha creduti, per tutto agosto saranno maturi, e non mancherà mandarli; che in qualche modo si suplirà a quelli ventuno del Colonnese e alli undici che mancono della decima; perché o io ritornerò costì a finire a l’ultimo di questo e ne farò provisione, overo la cosa di Cortona ci darà gli altri cinquanta, che noi potreno supperire a quel che manca. Restaci a cavar dalli altri que’ dugento che sapete, i quali, fatto la ricolta, credo che ce li pagheranno a ogni modo, a tal che si provederà per il Natale, che non penso ad altro. Restaci per il Colonnese i cento, i quali delle ricolte mi restano in mano: si faranno, ancor che sien triste... A quanto ha fatto di sua mano; e inoltre i fieni non se ne segarà né è segato... Qua tutte le ricolte son dolenti, e sarammi uno stento a far che i villani vogliano seminare, che mi bisognierà aiutargli e dargli il seme; e forse, se le cose non anderanno meglio, per le paure non semineranno. In questo mezzo io ordinerò, innanzi parta, il tutto e di bestiami, che io ho in su poderi, ancor che sien pochi, o io gli cansero o ne farò esito per satisfare a quella parte che avete aver voi. Io non dirò altro se non che io son vostro al solito. Circa la cosa di ser Pietro lui dice, che Nicolò aiu... no non so che fare che gniene dia: dico di quel linaiuolo che è Bartolommeo delle Chiave per conto di non so che mucaiardo. Della cosa Vostra lui vi farà pagare al mio cogniato su... che ci ha battuto; che così gli han promesso. Altro non mi resta a dirvi, se non che io desidero saper qualche cosa di voi e mi vi raccomando. Salutate la vostra consorte per parte della mia e di me, così i vostri e miei amici. Arò caro saper, dove siate, e come la fate. Io son sano, Dio laudato; così gli altri miei. Di Arezzo alli... di luglio 1554. Tutto Vostro Giorgio Vasari. A Molto Magnifico Messer Simon’ Botti, mio caro e onorando, in Firenze. In Calimara dall’Arte della Lana nel banco de Botti. 
Molto Magnifici Signori Operai. Avendo inteso da e’ Magnifici Signori Priori passati, qualmente il coro stava in fine e inoltre per aver io auto relazione da lor Signorie, che stava bene, ancora che maestro Simone, per quanto ho ritratto di costì, ha finito e si vol partire, avendo io a terminar la fine del suo pagamento per non lo tenere più in sulla spesa, avendo egli, secondo le convenzioni che fecie con i Signori Operai passati e con meco, adenpito l’obligo suo, non vi scadendo altro, le Signorie Vostre gli pagheranno scudi 12 per sieda, secondo che sta il contratto, ci[o]è l’una de’ canonici, mansionari e cherici adirittura, e se avete fatto fare più rivolte, ci[o]è testate, dove si passa per ire alle siede de’ canonici, tocca alle Signorie Vostre a rifarlo; ma se non ce n’è più che nel modello, tocca a lui secondo l’obligo. Così le siede del vescovo, una vale scudi 12, come le dua del coro col sedere de’ cherici se li pagano, e se mancassi cosa alcuna da dicidere, poi che non mi posso partire dalle cose del Duca, mio Signore, fateli far un obligo da racconciare tutto quel che mancassi ogni volta che da me sarà giudicato che bisogni, e se altro scade, avisate; e vi conforto a satisfarlo, avendo egli servito. Altro non mi occorre. Di Fiorenza alli 5 di gennaio MDLVI. Di Vostra Signoria il vostro Giorgio Vasari. Alli Molto Magnifici Signori Operai del Vescovado d’Arezzo, miei observandissimi. Arezzo. 
Illustrissimo et Reverendissimo Mon Signor. Quando è piaciuto al Signor Dio d’aver fatto grazia al Nostro Gran Duca che sia della sanità migliorato assai, che se si volessi riguardare la stagione che di 3 mesi gli è propizia, ancora ci farebbe star contenti, quanche anno. Questo suo miglioramento mi ha fatto tanto utile che, ancora che io non stia come ‘l mio solito ho pur saputo far tanto che fra quatro giorni io manderò a Nostro Signore l’invenzione in scritto et un disegnio assai finito e grande della volta della Pauolina et del resto delle facciate. E di già sarei salito a dipigniere la cupola in fresco, ma il catarro mi ha tenuto zoppo di maniera che vo pensando di fare un tirare et farmi condurre in una cesta o cassa in sun quel lavoro, che del resto son il medesimo: ma se questo verno io mi sentissi a questo modo, io vorrò mutare alloggio. A Nostro Signore non dica altro, che vederà in questo disegnio, se io ho cura di quanto mi ha comesso, e mi tenghi acceso nella memoria di Sua Beatitudine et in quella del mio gran Cardinale di Como, al quale porto quella afezione che io devo. E perché questi serenissimi principi son vostrissimi, mi han comesso che ogni volta che io le scrivo, che io le dica, che sono qui pronti per ogni servizio di quella; alla quale il vostro cavalier Vasarii si offera et raccomanda. Di Fiorenza alli X di luglio 1573. Di Vostra Signoria illustrissima et Reverendissima Devotissimo et affezionatissimo Servitore Il Cavalier Giorgio Vasarii. Allo Illustrissimo et Reverendissimo Cardinal di Como, Suo Signior obsservandissimo. A Roma. 
Magnifico et Reverendissimo Signor Priore. Veggo per quella che mi scrive la Signoria Vostra, quanto avete fatto circa lo scrivere e pensare, che tutto so più che certo e mi piace siate al fine; ma più mi piacie, che sarete fra 4 dì qui. Ve ne conforto per più rispetti. Ho piacere che messer Pier Vettori abbi lodato ogni cosa, che tutto ero certissimo. Il far, che Fabio Segni abbi che fare, è bene, perché hanno ancor loro bisognio di tenpo. Mandovi in questa l’epitaffio del Sale, la sua altezza e larghezza; gli altri vi scrissi che si stabiliranno grandi a modo vostro. Il Marcellino verrà lunedì senza altro, e questa settimana prossima sarà su tutto il palco e si vedrà levare il ponte e turare con le tele. E così Sua Eccellenza Illustrissima vole che si mettino le tele nelle faccie, ma turati da cartoni, fatti di fogli da straccio, per levargli in un subito. Il Caccino doverà aver risposto, ora che Matteo suo fratello, s’è cavato la pietra e sta bene che a... che fare. La nota, che mandasti, va tuttavia, dandogli fine; et io sto... et infastidito con gran gravezza di testa. Vorei sbrigarmi di questi quadri per poter per otto dì star fuori, che son mezzo morto. Batista ha ‘l suo quadro delle 3 figure innanzi, così Jacopo e son ferme, come la Signoria Vostra le dette in iscritti loro. Batista ha queste 3 la Amaltea, cioè la Dovizia, Opi madre degli omini e degli idei e ha la Richezza che voi dite col... Jacopo ha Minerva e la Concordia e la Pace. E la Signoria Vostra scrive et ispone quelle che ha Jacopo a Batista, mescolando, che bisognia fermarsi, perché non ci sia errore. Speterassi la venuta vostra. Col principe va il vescovo de’ Ricasoli, il Concino, messer Antonio Ser Guidi, il maestro delle poste, il Signor Pierotto mio da Vernia, Mondragone, il Signor Sansonetto da Vernia, il Signor Alesandro da Vernia, il conte Ugo Spinelli, il figliuolo di Agostino del Nero, Antonio Torrigiani: che io so io, perché non l’ho cerco; et sollecitano. Questo basti. Da che venite sì presto, farò fine, dicendovi che faren ora sollicitare; e se mi fussi sentito a mio... venite a vedere. E con questo fo fine, racomandandomivi... Di... settenbre 1565. Vostro Giorgio Vasari. Al Molto Magnifico et... Priore d’Nocenti. A Poppiano. 
Signor Spedalingo Signor mio. Avendo a rispondere a duo bibie più che lettere mie di duo spacci passati, spetterò la risposta et di Francesco Morandini et dell’altre cose che io gli ho scritto, e perché ora non ho che dirli se non ch’el papa sta bene et io son sano et lavoro a tirar in fresco a questa stagion buona intorno alla bataglia de’ Turchi per potere al tenpo ritornarmene. Farò per questa fine, che non mi occorre altro se non salutarvi, et con questo resto vostrissimo; che Dio vi dia ogni contento. Io sto bene afatto et, testé che ho toco e l’uova sode et i capretti e le vitelle mongane et qualcosa altro, son riauto di quella lassezza; però spero sentire il medesimo di lei; però restate sano et salutate gli amici, et con questo fine mi vi raccomando. Ch’el Signor Dio vi prosperi e mantenga. Salutate gli amici. Di Roma alli X di aprile 1572. Di Vostra Signoria Servitore il cavaliere Giorgio Vasarii. Al Molto Magnifico et Signor mio il Signor Spedalingo de’ Nocenti. A Fiorenza. 
Reverendo Signor Spedalingo, Signor mio. Le tele sono arivate a salvamento sane e si sono scassate e non hanno patito di niente. E perché loro et io arivammo quasi a un'ora, trovai, ch’elle non erano scassate; ma poco che io stavo più, non potevano i monaci né meno lo abate aver pazienzia: arivato che io fui et apena tratto gli stivali, si smagliorono et, presente lo abate et tutto il convento, si mostrorono, che hanno auto a inpazzar d’allegrezza massime il padre abate, che oltra all’esser servito a modo suo, gli paiono oneste, e lodassi di voi et di me infinitamente; e gli pare, che questo passi il refettorio d’Arezzo. Le sono in refettorio, e l’ho provato in quello ornamento, et fan divinamente. Starò oggi solo intorno a farle aconciare a modo mio e poi partirò per Iscesi; e se potrò, vedrò d’essere a Roma sabato sera. Noi aviano auto buon tenpo et faciano allegra cera, et io son mezzo riauto, Dio lodato. Ho lassato le cose di Arezzo ordinate, qual sì et qual no; et aranno pazienza fino al mio ritorno. Altro non mi occorre dirli se non che state sano e pregate Dio per me et fate pregare, che io ritorni sano e salvo; e di mano in mano arete aviso di mia fatti. Dite a Jacopo Giunti, che io avevo scritto quel che mi chiese, e me l’ero messo nella tasca per mandargniene con questa vostra. E trovo che ieri mattina, camminando sotto Cortona per veder una anticaglia che la chiamano la grotta di Picttagora o d’Archimede, nel cavar della tasca il libretto da disegniar su con lo stile, bisogniò ch’ella mi cascassi. Non ho originale et sarò forzato rifalla a Roma, che la rifarò; e per il primo spaccio vedrò di mandalla. Salutate tutti gli amici et aviatevi cura: che io sono al solito vostro. Di Perugia alli 4 di aprile 1566. Di Vostra Signoria vero Amico et Servitore Giorgio Vasari. Al Molto Magnifico e Reverendo Signor mio, il Signor Spedalingo de’ Nocenti. A Fiorenza. 
Magnifico Messer Lionardo. La vostra mi fu sommamente grata, per avere inteso l’arivo vostro salvo, e così vi ritrovate sano, Dio laudato, et anche le cose vostre esser passate benissimo, e la lettera scritta per voi a messer Noferi avere fatto profitto d’essere stato subito pagato: di che n’ho avuto grandissimo piacere. E dove posso farvi cosa grata e favorevole, non ne mancherò mai, per l’amore infinito che io vi porto. Attendete a star sano. Che Nostro Signor Iddio vi dia quanto desiderate. Appresso sarete contento ritrovare messer Federigo Zuchero, e che non manchi di mandarmi quanto gl’ho chiesto; e quello che ha da fare solleciti, perché gli stampatori sono nel fine de l’opra, et non gli posso far fermare, che troppo gl’importa: accioché quando la Signoria Vostra. Viene, se non prima, mi porti ogni cosa. E se vi scade niente da queste bande, scrivete, che non si mancherà farvi ogni servizio. E mi vi raccomando. Di Fiorenza gli 30 di novembre 1566. Di Vostra Signoria Il Vostro Giorgio Vasari. Al magnifico Messer Lionardo Buonaroti, come fratello osservandissimo, Roma. 
Molto Magnifico Messer Giovanni. Trovomi l’utima vostra a me carissima et apresso rispondo. I padroni arivorno sani et hanno reso tutte queste cose che li sono piaciute straordinariamente, che et molto m’è grato per benefizio loro et onor mio. Il Duca m’ha parlato a lungo di voi, si loda dell’opera vostra et vi porta afectione con la duchessa. Ancor non ho auto tenpo, ma a tutto atenderò e non ho mancato ricordare il fatto vostro che dice che n’ha memoria. Et io n’ho singular piacere e me ne rallegro, che tanto ho detto a Matteo vostro, che anche lui gli ha parlato che gli ha fatto grata cera. Tutto per aviso. Direte a Maestro Davite che non li scrivo, perché stasera ho da far assai per loro Eccellenzie ma che io ho rimediato allo scarpellino, et ho fatto la lettera al podestà. L’arme di Giovanni di Stocho questa sera penso finilla. Altro non mi occorre et di tutto aviserolli. Mi rallegro della venuta vostra questo San Giovanni, così di quella di Maestro Davitte, e salutatelo, così a Messer Guido Guidi, Proposto di Pescia, li direte che io lo spetto con dessiderio. Altro non mi occorre senon che mi comandiate. Di Fiorenza alli 6 di giugnio 1562. Il vostro Giorgio Vasari Al Molto Magnifico Messer Giovanni Caccini, Proveditor di Sua Eccellenza illustrissima. A Pisa. 
Molto Magnifico Messer Michelagniolo, Signore mio. Il principe nostro viene a Roma; e iersera innanzi la sua partita mi conmesse che io vi scrivessi, che sapendo egli, quanto il Duca, suo padre, ami et onori la virtù sua, che egli ancora non vuole digenerare da lui, e che dessidera con grandissima innstanzia vedervi: inperò quando la Signoria Vostra anderà a San Pietro, perché egli aloggerà in palazzo, mi sarà caro che, con comodità vostra che l’andiate a vedere, perché egli non abbia a venire a trovarvi. La Signoria Vostra vedrà un giovane molto savio e figliolo di suo padre in tutte le cose, che l’arete caro; et ancora che egli abbi afectione alle cose vostre, che n’è partigiano, non restate raccomandarli Lionardo vostro. Io non vo’ dirvi altro se non, che dessi[d]ero inn ogni cosa giovarvi e onorarvi; e con questo fo fine, pregando il Signor Dio, che vi doni la grazia Sua, e mi vi raccomando. Di Fiorenza alli XXVIII di ottobre 1561. La Duchessa e ‘l Duca vi salutano. D[i] Vostra Signoria Servitore Giorgio Vasari. Al Molto Magnifico Messer Michelagniolo Buonarroti, Signor Mio Observandissimo. A Roma. 
Molto Magnifico e Reverendo. Stamani eri a Santa Maria Nuova, oggi a San Lorenzo; e perché fui nell’uno e nell’altro luogo e non potei parlarvi, trovomi stasera a rispondere a molte lettere, perché parte il Caccino domattina per Pisa. Vi mando l’inclusa e questo con Gianni mio, che gli diate quelle storie, se non tutte, dua o più, perché questi maestri degli arazzi non possono lavorare, e questo è quanto io voglio per ora; e come arò tenpo, la rivedrò. Di Palazzo alli XIIII di gennaio 1561. Ricordatevi, che a Pisa vadia quelle cose de’ beni. Al Signor Spedalingho de' Nocenti, Signor mio. 
Molto Magnifico Messer Giovanni. La Signoria Vostra dessidera, che Pier del Trotta spedisca il negozio Vostro; me l’ha promesso molte volte; e perché non ci sta mai, non la farò tanto che lo finire e ne farò ogni opera. Del vostro venire credo che prima sarò io costì: inperò spetto, che Sua Eccellenza venga per venire a vedervi, ma vo che sia buon tenpo. Scrivete in questo mezzo. L’arò caro, e forse tornereno costì di conpagnia. Qua el Signor Montalvo è tornato dalla corte, che starà qui, fin che la consorte sua arà partorito. Vi saluta lo spedalingo, e a San Gimigniano starò già 15 dì fuora. Io resto Vostro al solito e mi vi raccomando. Di Fiorenza alli 7 di novenbre 1562. Salutate maestro Davite per parte mia. Non gli scrivo, perché sono... Di Vostra Signoria il vostro Giorgio Vasari. Al Molto Magnifico Messer Giovani Caccini, Proveditor di Sua Eccellenza in Pisa, Signor mio obsservandissimo. A Pisa. 
Dolcissimo il Mio Don Vincenzio, Signor mio. Io sono stato male del catarro, che della testa per il sole e per l’aque mi calo nella ganba manca. Il Duca mi straginò poi a Livorno; e mi venne ier notte una gran febre col freddo e poi col caldo, dove sudai forte, che mosso a conpassione, Sua Eccellenza non mi volle poi altrimenti rimenare a Antigniano. Il riposarmi di ieri mi ha fatto bene, e lo spedirmi il Duca di tutto quel che ho messo innanti, sì per conto Suo come per mio iersera, m’ha guarito a fatto. Io gli presentai un memoriale, dove io chiedevo molte e molte cose. L’ha segniato di Suo mano. Di tutto sian contenti: dove oggi il Guidi fa le lettere per la spedizione e vi saluta. Così io; e domattina mi parto per venir da voi allegro e satisfatto. Non dirò i particulari, perché gli saperrete. Questo basti. Di Livorno alli 22 di marzo nel '60. Di Vostra Signoria Servitore Vostro Giorgio Vasari. Al Signor Spedalingo de’ Nocenti Don Vincenzio Borghini, Signor mio. A Fiorenza. 
Illustrissimo et Reverendissimo Monsignor, Signor et Patron mio. Sono per la grazia del Signor Dio arivato a Fiorenza ieri a XX ore, poi che mi sono riposato X dì Arezzo, et arivato dal Gran Duca mio Signore, l’ho trovato che vede, ode, ma non si mesta gran cosa; ma peggio, che vorrebbe parlare, ma non può. Rallegrossi assai nel vedermi, e parlato che io ebbi pure assai delle cose fatte costì et delle amorevolezze di Nostro Signore e quanto gl’increscie della sua indisposizione, che rinteneritosi pianse e mi rispose con cenni che lo ringraziava, che e’ pregassi il Signor Dio per lui. Dua sono stati gli accidenti che m’hanno rallegrato et aflitto, Monsignor mio illustrissimo: l’uno, l’averlo trovato vivo, l’altro, che parlandomi non raccapezzii mai parola se non con cenni, cosa che mi ha si abassato l’animo e avilito che io vorrei non esser vivo per veder questo spettacolo. Et molto più è da restar basito il veder il Gran principe d’ogniora intorno a sì Gran Padre, per indovinare a que’ cenni che egli fa per satisfarlo; al quale avendo io poi parlato allungo e avendolo acenato che la fede è che egli ha in Nostro Signore, che, rimanendo privo di si gran consiglio, aiuto, e governo, spera che Sua Santità non gli abbia come Padre in spirito et in amore averne quella protectione che merita la reverenzia che egli ha tenuta e tiene inverso di così santo et giusto pastore; che tanto mi ha inposto che io scriva alla Signoria Vostra illustrissima et reverendissima che gli diciate per parte sua, e che senpre per santa chiesa metterà tutto quel che ha in benefizio suo e di Sua Santità particolarmente. Di me che sono uscito de’ sensi per avere a veder questo fine, che potrebbe, se Dio non fa miracoli, esser o lungo o breve, consideri con che animo io possa montar le scale della Cupola. Però confidandomi nello aiuto del Signore anderò seguitando questa inpresa, per aspettare dogniora il colpo mio, che già son vicino et d’anni et consumato dalle fatiche. Però quella mi scusera apresso a Nostro Signore, se io non son così fiero come io doverrei a mandarli l’invenzione della Pauolina, che tuttavia vo in sieme col Reverendo Signor Spedalingo delli Innocenti mettendo insiemi; et finita si mandera. Intanto io bascio i santi piedi alla Santità di Nostro Signore, e che il ritratto suo ha sattisfatto assai a lloro Altezze, ma alla Serenissima Principessa straordinariamente, et che, se piacerà al Signor Dio, vorrà l’anno santo venire Sua Altezza a basciare i santi piedi di Sua Beatitudine. Al Serenissimo principe feci per lei que conpimenti ch’ella m’inpose. Gli so stati grati et la ringrazia e gli siate scolpito nel mezzo del core. Di me, che sa quanto ho confidato e confido in lei, avendo conosciuto in poco tenpo il sapere e mio voler pronto in gloria et onore di Dio et di Nostro Signore, mi basta che mi aviate acettato per vostro et che non mi cancelliate della memoria sua; sebene apetto a sì alte e gran cose che ella alberga, io sia un’onbria. Et il Signor Dio vi dia ogni felicità. Di Fiorenza alli XX di giugnio 1573. Di Vostra Signoria illustrissima et Reverendissima Servitore il Cavalier Giorgio Vasarii. All Illustrissimo Reverendissimo Monsignor, Il Signor Cardinal di Como, Signor et Patron mio Colendissimo. A Roma. 
Reverendissimo et Molto Magnifico Signor mio. Pensate che le vostre lettere, oltre a tante mie fatiche, mi danno la vita ogni spaccio, e perché io vado gagliardo verso il fine dell’opera, che prima contavo i mesi, poi le settimane e poi i giorni, ora son condotto a ore, e le sei storie della Sala de Re, di 6 ch’elle sono, 3 n’è finite e 3 amezzate, e credo che per tutto aprile io tocherò della fine; ma io non so’ già per ispedirmi da Sua Santità quanto io starò, perché mi par ogni ora mille anni tornare, sì per il riposo del corpo come di quello della mente, che nel vero n’ho bisognio, che ancora che io sia in questa età arivato, ogni dì carca la soma. Ma io mi son portato da cavalier davero, e tutti e’ disegni, con la grazia del Signor Dio, della cupola da’ primi ochi in su son fatti e finiti benissimo, talché ogni persona pratica gli potrebbe condurre; mancami solo la parte dove va il Cristo, che l’ho lasciata per queste feste di Pasqua et per trattenimento mio fino alla partita. Et come le dissi, finito la sala, s’io resterò, farò in quel mentre de’ cartoni per la cupola, perché costì arei a fare il medesimo. Però la Signoria Vostra saluti il Signor Benedetto Busini, e che ogni dì, che io ho senpre da che son qui, la sera 3 ore, la mattina innanzi di 2 over 3, senpre sono stato seco e con la Signoria Vostra col pensiero. Ringrazio la Signoria Vostra e Dio, prima delle buone nuove ch’ella m’ha senpre date del Gran Duca nostro, che invero è gran conforto di tutti e’ fedeli e servitori suoi e del suo stato: seguitate, vi prego, tutti e sabati, che ora mai saran pochi, che di qua si seguita la cosa vostra, et di già s’è fatto di maniera che ne ho speranza certa per parole che ha detto il Cardinale Maffeo. Parmi a me, che sono uso a far presto tutte le cose, che questa sia stata più lunga storia che quelle che io dipingo; però va così, come si tratta con certi cervellacci, massime questo che è francioso. Però Monsignor vescovo novello di Pistoia con gran favore et allegrezza di tutta la corte, massime de’ buoni, fu da Nostro Signore l’ultimo concistoro pronunziato; lui l’ha auto carissimo, sì perché questo peso gli era grave e la spesa troppa ingorda. E vi saluta e ringrazia di quanto in nome suo gli ho detto, basciandoli le mani in vostre vecie, e potremmo anche tornar di compagnia, che Dio dia allui et a me et a lei questo contento, e pensa portar la vostra cosa espedita. Io arei da dir mille cose, ma io insaco per poi, che, per non aver tenpo e sendo già vicino al porto, inbarcherà ogni cosa con meco e fareno tirate lunghe d’ogni cosa, et anche è bene il non mettere in carta ogni cosa. Intanto abbisi cura da questi tenpi ribaldi, che io non ho mai dubitato di me se non questo anno, che qui i tenpi non è possibile a far peggio. Direte a Messer Vincenzio Godemini che io ho sollecitato e sollecito e solleciterò col Masotto, ancora che è a proposito, la cosa sua; ma questo Datario cane non risolve mai nulla; et che non gli mancherò, ché l’amo come me stesso. Addio, saluti Batista, Francesco, Livo et gli amici nostri; di Bronzino non s’è inteso esequie, ché gli han fatto e fanno i suoi torto, e dubito che non vadia in funmo, da che sono stati tanto, come e’ feciono della sepoltura di marmo del Puntormo, che dell’uno e’ mi fa male: però il far dassé vivo è più sicuro e più certo. Di Roma alli 6 di marzo 1573. Di Vostra Signoria Servitore il cavalier Giorgio Vasarii. Al Reverendissimo Moñ Signor et patron mio coll.mo il Signor Spedalingho de' Nocenti a Fiorenza. La Signoria Vostra facci portar questa a Francesco della Camilla scultore. 
A Francesco Rucellai sopra l’apparato della duchessa e tavola di S. Rocco. Da che voi andaste a Campi è nato in casa, messer Francesco mio, nuova, ch’el Duca Alessandro nostro vuole, che madama Margherita, sua consorte, venghi alloggiare qui in casa messer Ottaviano, vostro zio; onde così le stanze vostre come le mie e quelle degl’altri si vanno sgomberando per accomodare Sua Eccellenza. Messer Ottaviano si è risoluto, lui con tutti noi abitare lo spedale di Lelmo, cosa, ch’io non pensai mai, ch’in tante allegrezze e felicità avessimo in un subito andare allo spedale. Madonna Francesca, sua consorte, è quella che non ne vuol sentir nulla, conoscendo che è vicina a un mese al suo parto, et avere in un luogo così fatto da tanta nobiltà de’ suoi parenti esser visitata, e' ci si accomoda mal volentieri. A me poco importa, perché le stanze mie ordinarie de’ Servi saranno il supplimento del bisogno mio, come hanno fatto tanti anni; nelli quali da che vi partiste, ho dato principio a quella tavola, che l’altro dì presi a fare per Arezzo dalla compagnia di San Rocco nella quale ho fatto drento in aria un Dio Padre in una nuvola, il quale adirato contra i peccatori, manda le saette in terra, figurate per la peste, avendo intorno putti, che gne porgano; in terra in ginocchioni è S. Bastiano e S. Rocco, che prega Sua Maestà a fare cessare il flagello e avere compassione alla fragilità nostra. La Nostra Donna in mezzo siede col figliuolo in collo insieme con S. Anna, sua madre e S. Giuseppo, che aperto un libro, legge. Evvi ancora S. Donato, parato da vescovo, che prega anch’esso Dio per il popolo d’Arezzo, del quale egli è pastore; così S. Stefano protomartire. Arò caro all’avuta di questa, perché ci fo un cane peloso di quegli che portano, che voi mi mandiate il barbone vostro, che ce lo voglio ritrarre per quel cane che portò il pane alla capanna di S. Rocco. Intanto speditevi, acciò siate qua fra dua dì; che già si è resoluto si facci un ornamento bello per queste nozze ducali; e pure stamani ho avuto commissione di fare dipignere tutte le loggie di messer Ottaviano nell’entrata del cortile; e i ponti per lavorarle tutta via si preparano, e ho ragunato qui in casa tutte l’arte. Il Tribolo ha cominciato alla porta di casa un ornamento di termini, che reggono sino alla imposta dell’arco una cornice, sopra la quale posano certi igniudi, inviluppati da festoni, i quali reggano un’arme grande, che è abbracciata da una aquila da dua teste, che ha in capo la corona imperiale; tiene dreto l’arme di casa Medici e quella d’Austria. Di nuovo vi sollecito il ritorno, perché oltre a mille fantasie di storie, che ho pensato di fare, ho bisogno del vostro messer Giovanni Amorotto, acciò mi facci versi a uno Imeneo grandissimo, che voglio fare di mia mano, con una infinità di pulzelle, che le consegna giurate a’ mariti e poi le conduce, celebrate le nozze dell’anello, a consumare ne’ casti letti il santo matrimonio. Intanto alla porta al Prato si prepara un arco trionfale con storie drento, che i fiumi di questo paese e le città, sottoposte a questo ducato, si rallegrano e offeran tributi secondo il grado e qualità loro a questa illustrissima signora. Vi sono attorno molti pittori e maestri di legniame per finirlo presto, intendendo noi che Sua Eccellenza è con esso lei in Pisa; e fra dua giorni saranno resolutissimamente al Poggio, che queste gentildonne si preparano di andare a incontrarla lassù, che si dice, che verrà di là e farà l’entrata in Firenze. Ancora non hanno voluto, che noi guastiamo gl’archi, fatti già per Sua Maestà, stimando, che Sua Eccellenza gli vogli far fare la strada medesima: che come eglino sono al ponte alla Carraia, che passino Arno dal canto alla Cuculia a San Felice, seguitando il corso, che fece l’imperatore. E stamani uno staffieri del Duca, che viene da Pisa, dice aver sentito dire a Sua Eccellenza, che non passeranno il ponte a Signia, ma verranno per la porta a San Friano e per la piazza del Carmine, facendo il cammino dal canto alla Cuculia, seguitando l’ordine di sopra. Se verrete, intenderete il tutto e mi leverete briga di non vi avere a scrivere più, massime che sarò domani in faccende per lo apparato di loro eccellenzie. Di Firenze alli... 
Magnifico et Reverendo Signor Priore. Le raccomandazioni fatte per Raffaello Griselli bisognia voltalle a Dio, che con un male di gociola in duo dì ha abandonato il mondo, et io ebbi a correre, perché, non possendo parlare, Nostro Signore gli dessi la remissione de suo peccati; però dico: estote parati, che d’ognora mi par sentir la morte in questi pesi et fatiche mondane. Et di lui più non se ne parli. Del Gran Duca Nostro io temo, tremo, e Dio volessi che non ci avessi al dar questo dispiacere, però a Dio s’ha da atribuire il bene et il male, che ci dà tutto per i pecati nostri. Io atendo in questi santi luoghi a pregare Dio per la salute sua et de’ mia benefattori, che siate un voi, che Dio sa l’amore che vi porto. Della cosa vostra se ne va sperando bene et si finirà, ho fede, con vostra satisfazione; ci avete parechi ochi che la veghiano, et io non resto farci ogni opera, e spero buon fine. L'opera mia, Signor Priore, cogniosco ogni di più il dono che mi ha dato Dio, che tanto quanto sono in magior goluppo, tanto divento più facile, animoso e gagliardo. Credete che io solo ho condotto sei cartoni grandi di sei storie teribili, piene d’invenzione, di figure et di cose dificile et belle, che mai più ho fatto cosi, et mi risolvo a far di mia mano, et gli aiuti servino per ornamenti, panni et fatiche che non han riprova, come paesi, casamenti, armadure et cose basse. Questo lavoro è tanto inanzi che io spero, s’io sto sano, che Dio lodato sto benissimo, et ho già fatto tanti disegni ben finiti per la cupola, che si può senza altra fatica lavorare 18 mesi, ma io, che ho preso la vena, seguiterò tutto marzo, la sera 3 ore e la mattina 2, mentre si ritorna, tanto che alla tornata mia vi porterò finito tutto il cielo da’ primi ochi in su: ci è le Beatitudini, le Virtù et i Doni, il giro degli Apostoli, Martiri, Dottori, Re, Vergini e popolo santo con la parte di Cristo e fino al cielo del Primo Mobile, e vedrà i migliori disegni et i più studiati che io facessi mai, tal che io spero far stupire il Gran Duca et la Signoria Vostra. V’ho dato questa nuova, che in queste comodità di Belvedere, ch’è un ermo e senza inpacci di done e de’ provveditori, Tassegli, Ser Iacopi, Tanai, Puccini etc., si fa miracoli, e questi Signori inpazzano. Atendete a star sano et salutate gli amici; si mandò la lettera a Iacopo Zucha, vederete quel che vi risponde; aviate cura agli ochi, che inporta ogni cosa, et Dio vi dia ogni contento. Di Roma alli 13 di febraio 1573. Di Vostra Signoria Servitore il Cavalier Giorgio Vasari. Al Molto Magnifico et Reverendo Signor mio il Signor Spedalingo de' Nocenti. In Fiorenza. 
Reverendissimo Monsignor mio Dolcissimo. Grandissimo contento o senpre ogni settimana il sentir dalla vostra penna nuove che siate sano, sebene questa invernata traditore fa con l’asprezza del suo durar tanto sì violentemente a’ corpi dispiacere. Considerate che qui atorno è pieno i monti di neve, et in Belvedere ho senpre vento et in Sala Regia, ch’è uno spazza vento o lavorando in fresco, sentito et lento le mia. Ma ’l Signor Dio, che mi guida lui, mi tien sano, mi fa forte, valoroso in questa età, che io soporto volentieri tutto et camino gagliardo, che se mai fe stupir Roma, questa volta gli colmerò lo staio. Il lavoro vien bellissimo e tale che io con questi nostri giudichiamo che io non abbi mai fatto meglio; però vedete che contento è ‘l mio, che senza si può dire aiuti l’ho condotto solo, et quel che mancava al contento mio, è ’l vedere che mi scrivete che il Gran Duca megliora, che mi date la vita. Scrivetemi, Signor mio, basta 2 righe, ogni spaccio, che sento gran conforto delle sue, e io, come ho fatto fin qui, non resterò, fin che sto qui, che di nuovo afermo che per tutto aprile arò finito al certo. Ma credo che mi bisognierà star tutto maggio, sì perché si finisca di murare il pavimento et lassar secar il fresco, per vedere se o machiassi o se avessi bisognio di cosa alcuna, et anche per ispedir la cosa di Marcantonio, mio nipote, et me da Nostro Signore, che vedete come van lunghe queste loro facende, che è una morte a chi negozia. Torno alla cosa vostra, la quale siamo alle strette, et ne sucederà, credo, quel che ella dessidera, perché quando arà risposto il Datario, che dice fra duo dì quel che vol fare, e ci fussi dubbio per lui, il cardinale di Cesis et il cardinale Maffeo et Medici nostro, che i dua mi si sono oferti, perché son tutti del Datario, di afrontallo in concistoro, tutta tre insiemi, et disporranolo; ma io credo che ora Medici et il Signor Inbasciatore sieno al fine, e m’han detto l’uno e l’altro che io non facci con Cesis altro et con Maffeo, che bisogniando me lo faran sapere. Io non bramo né dessidero altro se non il vostro contento, et risolvetevi, che io non amo doppo Dio e il Gran Duca per amico et patrone altro che lei: et è così. Il nostro Signor Anbasciatore con sonmo favore sarà da Nostro Signor proposto vescovo di Pistoia, che l’ho auto carissimo sì per lui, sì per quella città, et arà più quiete che se avessi auto altro vescovado. Viva, che è omo che merita che Dio lo farà salir più alto; io n’ho auto gran contento et egli magiormente. Domenica desinai seco, ma perché son inpegniato a questa opera, non mi posso partire, perché ora inporta. Delle reliquie d’Arezzo i cardinali anno reso il processo a Nostro Signore, et credo ch’elle si rimetteranno nel luogo medesimo dove furon trovate, col porvi perpetuo silenzio, o che le si porteranno in vescovado et si farà l’unione, come fu altra volta, che la Collegiata et la Cattedrale sia un corpo medesimo con l’abito non diferente, ma che l’uno e l’altro capitolo governi la suo chiesa. Tanta poca certezza sono et di sopra et di sotto di tal reliquie, che 300 anni sono fu simile unione e disputa; però il vescovo Montepulciano non disputa più reliquie, ma dimanda scudi 550, che dice avere spesi per viaggi et processi etc. Però il papa l’ha licenziato, e si è partito, né ancora s’è pronunziato altro. Dio dì buon mandi per que’ poveri Capitoli et Opere. E con questo fine, da che io ho pieno il foglio, farò fine, dicendoli che io sto meglio che mai; et così son vostrissimo. Salutate gli amici. Di Roma alli 5 di marzo 1573. Di Vostra Signoria Servitore il cavalier Vasarii. Al Reverendissimo Monsignor il Signor Spedalingo de’ Nocenti Signor mio. A Fiorenza. 
Illustrissimo e Eccellentissimo Signor mio. Ancora che io abbia doppo la partita mia di Livorno auto febre e altri inpedimenti nella ganba, è stato tale l’allegrezza dell’essere ritornato contento per i benefizi e comodi riceuti dalla liberalità di Vostra Eccellenza Illustrissima, che il ben di Quella ha vinto il mio male. Siate Voi benedetto, Signor mio, poiché sapete fare de morti vivi; e Dio Grandissimo mi doni più virtù, accio possa satisfarla. Si sono fino a ora eseguite tutte le conmessioni con diligenzia, sì per le cose del palazzo, secondo l’ordine preso da Quella, e s’andranno seguitando, come ancora per la fabrica de’ Magistrati, per e quali fino a ora s’è condotto e si conduce inn sul luogo per ciascuno tuctto il magisterio, per potere il primo giorno, fatto Pasqua, con i 12 muratori cominciare a lavorare per tutta la fabrica. Ho fatto la rassegnia di tutte le pietre degli scarpellini e allogatone più a quegli che già mi han finito di far le pietre allogategli, acciò l’assegniamento, che aviano, si consumi a capo d’anno, e ci diano il lavor fatto. Ci resta solo, che Vostra Eccellenza con quel modo che più gli parrà a proposito, consideri alla elezione del proveditor generale, atteso che, come gli dissi in voce, da quel capo ha a nasciere l’utile, l’onore, il governo e la facilità e dispiaceri di tutta questa fabrica e il risparammio di questi XIII Magistrati: dove è necessario creare unn di giudizio, di riputazione e sia intelligente e avezzo alla fabrica, e che non sia in prospettiva, e sebene io so, che il sotto proveditore arà il peso d’ogni fatica, che mi penso doverrà essere Pierantonio Paganucci, che per esser pratico, diligente e fedele servo Suo, nondimeno avendo egli a obedire al proveditor generale, bisognia dargli persona e d’ingegnio e di discrezione e di giudizio, e sebene io ragionai a Quella di Bernardo Puccini e di Tanai de’ Medici, Vi propongo ancora Pier Covoni e Antonio Miniati, che ogniuno saria il caso. Né guardi né a quel che scrivo io né a quel che si propone da altri, ma solo Ella col giudizio Suo sanamente elegga chi fa per la fabrica: che tutto tornerà bene. Intanto io andrò seguitando l’ordine per il palazzo de’ palchi della Duchessa e finir le scale; e conoscierà all’opera nel Suo ritorno l’animo mio. In questa sarà una suplica di Francesco del Tadda, che s’amazza a lavorar porfidi. Vostra Eccellenza Illustrissima volendogli far la grazia, la contrassegni per ispedilla a comodità sua, aciò se gli cresca l’animo e sia più veloce. Il vivaio di Castello s’è cominciato a murare e s’andrà seguitando; e per non esser più lungo, farò fine, pregando Dio, che La feliciti. Di Fiorenza alli XXXI di marzo MDLXI. Di Vostra Eccellenza Illustrissima Umilissimo Servitore Giorgio Vasari La Pasqua non si risponde; e per dirtela da Bernardo Puccini in poi, l’altri non sono a proposito; e questo verrà, e poi Ci risolverremo, se vorà attendere. Seguitinsi intanto l’opere con la tua solita diligenzia. Allo Illustrissimo e Eccelentissimo Signor, il Signor Duca di Fiorenza e Siena, Signor e Patrono mio Unico. Alla Corte in man propria. A Giorgio Vasari. 
Reverendissimo Signor Prior mio. Io potevo stare Arezzo ancor 15 dì, se io pensavo non godervi; però io sono stato tutte queste feste col Gran Duca, che ha caro che io gli sia intorno, et quantunque e’ non parli, pur ha caro sentir qualcosa, et a disegni, che gli ho mostro della gran cupola s’è rallegrato assai, e vorrei pur, fatto San Pietro, dargli principio et pur vorrei vederla. Sarà facil cosa che domenica, s’io non sono inpedito, venga da lei, poi che ella non vien quaggiù, che pure ho da ragionar assai. Livo m’è venuto a vedere, e per lui ho fatto questi duo versi. E con questo fo fine. Di casa alli 26 di giugno 1573. Di Vostra Signoria Servitore il cavalier Giorgio Vasari. Al Reverendissimo Mon Signor il Signor Spedalingo de' Nocenti in Piano di Mugnione. 
Illustrissimo e Eccellentissimo Signor mio. Io mi son tanto rallegrato della riforma, fatta a l’opera di Santa Maria del Fiore, sì per l’utile universale di questa città e dominio per cagione de’ legniami, come ancora per il nuovo proveditore, che ha a star qui, e di quello che si va pensando che stia alle selve in Casentino, dove n’ha nascier la salute e l’utilità di questa chiesa e di questa muraglia. E perché non restava, a voler raconcialla del tutto a che la fussi perfetta, che unn cancelliere sufiziente, e che avessi giudizio et amor a quella casa, sento, che ser Tomaso da Cascina, allievo di ser Giovanni Conti, si trova al bargello, forse per troppo licenzioso, che fu l’anno passato fatto per grazia di Vostra Eccellenza cancellier dell’Opera sudetta, e perché potria esser facilmente che costui avessi finito il tenpo suo, mi è parso di mettere innanzi a Quella ser Carlo Gherardi, procuratore alla Mercatanzia; il quale ho inteso che altra volta suplicò per il medesimo a Vostra Eccellenza Illustrissima e perché lo conosco per questo di giudizio e sufizientissimo e molto servitore di Vostra Eccellenza di fede e di bontà e serventissimo per i suoi ministri a corte e diligente (che è tutto quel che ha bisognio quel luogo), volentieri lo metto innanzi e lo raccomando a Vostra Eccellenza Illustrissima per benefizio dell’Opera e ancora, perché egli possa, col carico di molti figlioli che ha, che tutti gli fa atendere alle virtù, possa seguitar di fargli venire perfetti, oltra che sendo povero, possa ancora con questo aiuto dar la dote a due fanciulle, che si trova in monizione;: perché, oltra che la farà questo bene allui e a tutta la sua famiglia, farà ancora utile all’Opera e questa grazia a me, che per tutte queste cose necessarie, la dimando a Vostra Eccellenza Illustrissima. Alla quale con tutto il core me Li raccomando, Di Vostra Eccellenza Illustrissima obligatissimo ervitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor mio unico 1 . 
 
 
 1 A Ser G. Ni Conti, che lo metta in libertà. Lelio T. 20 jan. del '61. A Giorgio Vasari, Pittore di Sua Eccellenza. Fiorenza. 
Magnifico Messer Lionardo. Avendo sabato passato scritto a lungo per quanto mi facea di bisognio. Per questa gli dico, come l’avviso datomi di monsignor Sangalletto assai mi è piaciuto; e con questa sarà una a Sua Signoria, alla quale rispondo quanto occorre: però vi degnierete presentargnene. Così vi prego a sollecitare la cosa con Federigo Zucchero, perché questi stampatori sono in fine, né gli posso più fare aspettare. Di grazia, procurate questa spedizione, che mi sarà carissimo. Ancora vi degnierete dare l’inclusa a messer Giulio Piacentino pittore, procurando da quello la risposta; e se vi dò troppo briga, incolpatene la vostra amorevolezza e cortesia. Feci la imbasciata a Sua Eccellenza Illustrissima, che gli fu grata; et al suo ritorno sarà del tutto ragguagliato. In questo mezzo attendete a star sano, e mi vi raccomando. Di Fiorenza gli 7 di dicembre 1566. Di Vostra Signoria Il Vostro Giorgio Vasari. Al magnifico Messer Lionardo Buonaroti, come fratello osservandissimo, Roma. 
Reverendo Don Vincenzio Mio. Gli scrissi di Perugia che le tavole eron condotte, né ci bisogniava manco a polle su, che io ci fussi stato io, maestro Bernardo et Jacopino. Le son tornate bene afatto; et di già l’abate di Perugia ne debbe avere scritto, che invero hanno un lume a proposito e riesce meglio ch’el refettorio della abadia d’Arezzo. Ha fatto miracoli, che ho preso a fare per San Lorenzo di Perugia, chiesa principale, una tavola per la Mercanzia di Perugia, che è già X anni che l’han voluta dare sino a Tiziano, il Salviati et altri maestri. Finalmente questa mia opera gli ha fatti risolvere, e sarà in tela come questa; e questo è in quanto all’opera di Perugia. Delle carezze et amorevolezze del signor abate Don Jacopo Dei gli sono obligato e gli volevo bene. Ora glene vo’ tanto, che m’ha fatto risolvere, che sopra la porta di drento al refettorio, ch’è spogliata, egli abbia un quadro che orni quella banda; e ci siano risoluti di far Cristo che apare agli apostoli, dove San Piero gli ponga inanzi quel pescie arostito et fiadon di mele: per star nelle storie di Cristo, e dove si tratti di mangiare, e si facci memoria di San Piero. La Signoria Vostra vedrà il padre abate, che passerà di costì, et intenderà, quanto io gli ho satisfatto, oltre alle pictture, di molti aconcimi da farsi, così di muraglia come d’altro, per quel monasterio; et è tutto tutto vostro. Partinmo, doppo che funmo stati per tanto piovere 3 dì di più che non volevo in Perugia; e passai d’Ascesi, Fulignio, Spoleti, dove io rividi la capella di Fra’ Filippo nel Duomo, cosa molto bella. Fu gran uomo. Et arivammo a Roma il mercoledì santo, dove io ho trovato a Monte Cavallo il nostro Don Teofilo, che mi fa tante carezze, che certo fino a ora non mi pare essere uscito di casa; et so’ migliorato tanto della vita, che a questi romani et artifici non gli par loro ch’io mostri manco tenpo che l’altra volta, o che loro sieno inpigriti e certo acasciati. Questa aria di qua consuma i marmi e invechia presto le pictture: pensate quel ch’ella fa delle persone vive, che s’afaticano del continuo. Basta, che io ho trovato Daniello da Volterra, che s’è morto in 4 dì, e dicano di passione d’animo, ch’el suo cavallo non venne bene la prima volta, e l’ha auto a rigittare. Et ancora è nella fossa sotterrato, talché ha messo sotto terra ‘l maestro: dio gli perdoni. Et io racorro qualcosa delle sue fatiche da questi sui per fargli la vita e portarne il ritratto suo. Ho riceuto la prima et seconda sua lettera e la lettera di canbio degli scudi 100 d’oro per i Montaguti. Se bisognieranno, gli leverò, ma non credo bisogni. Ho auto piacer grandissimo del teatro e sapete che senpre fui del medesimo animo che s’avessi da trovare. Ho parlato a lungo con Nicolò del Nero di ciò. Di messer Anibal Caro farò quanto ella mi dice. Per ancora non l’ho visto neanche ho visto nessuno, perché ho voluto questi giorni santi atendere all’anima. Io penso spedirmi per tutte le feste. Poi partirò per la volta di Loreto. Intanto se la Signoria Vostra vole scrivere, me ne mandi le lettere a Bolognia a messer Prospero Fontana, picttore ne’ Vinacci, e con darmi le lettere alla posta, che l’arò subito, acciò se scadessi niente costì, io possa ordinare, se bisogniassi niente. Se Don Silvano è arivato costì, arò caro che se li facci intendere, che le cose delle vite si seguitassino; et io gli scrivo una, che sarà con queste, o la dia Ser Piero mio o la Signoria Vostra, pur che l’opera non resti indreto. Tutte le lettere, che io gli mando, la Signoria Vostra le dia a Ser Piero, che manderà quelle che vanno Arezzo, e l’altre le darà a chi le vano. Io ho visto quasi ogni cosa e mi riescie chi bene e chi male; et di queste cose che si son fatte de’maestri d’ora, dal Salviati in fuora, non me ne piace nessuno, e saren tenuti valentuomini. Questo basti, perché aren tenpo da discorere assai. Altro non mi occore, se non che io me li raccomando. Di Roma la mattina di Pasqua 1566. Salutate Batista et Ser Gostantino et gli altri amici. Post scritta: ho trovato Anibal Caro e dettoli l’animo vostro. Vi ama e farà tanto quanto desiderate. Di Vostra Signoria Servitore Giorgio Vasari. Al Molto Magnifico et Reverendo Signor mio Don Vincentio Borghini, Spedalingho negli Innocenti, Signor mio obsservandissimo. A Fiorenza. 
Disegno di messer Giorgio Vasari per l’altare maggiore. E quel che in vero saria necessario a voler far cosa degna di quel luogo e di chi se ne travaglia, che facendo un tabernacolo sopra l’altare, di legno dorato, di quella maggior bellezza che si può, vien sempre tanto inferiore al marmo e tavola che arà dietro, che sempre parria posticcio; et accomodandolo con le colonne che nell’ultima disegna la Signoria Vostra Reverendissima con l’arco e sotto il tabernacolo, se non fussino di marmo, non accompagnerebbe, et una cosa moderna con una Todesca mai uniscano insieme. E volendo conservare la tavola di marmo e l’altare bisogna far, che sotto il quadro di Nostra Donna di marmo si facci una cassa o di bronzo o di marmo a guisa di sepultura, che abbia disegno e serva poi per bassamento del piè della croce, o che vi si faccia su un Cristo che abbi la croce in spalla, o di bronzo o di marmo, e che versi il sangue nel calice; et in detta cassa sia il vostro cassettino d’argento per porvi il Santissimo Sagramento, con dua angeli che tenghino e lumi e finti di marmo, per accompagnare la tavola e torchi d’oro, che n’è in molti luoghi come in Santa Croce in Firenze. E volendo far in altro modo per conservare la tavola, si potria cavare il quadro di quella Nostra Donna et accomodarlo o più alto o più basso, cioè o nel di sopra del frontone di detta tavola o di sotto nella predella, con un risalto di ornamento che venissi innanzi, e nel vano dove si cava la Nostra Donna farvi il tabernacolo del Sagramento, mettendo anco di sotto nella predella da basso, la cassetta d’esso Sagramento, come di sopra. In somma, io non vorrei mai legno dove è il marmo, e non si richiede, perché il fare il ciborio costì riman solo, non accompagna e né rompe quell’ordine e non mi torna con disegno come io vorrei. E perché la Signoria Vostra Reverendissima è giudiziosissima et ha visto per tutto il mondo quel che si può vedere, mi risolverei, che l’ultimo et il terzo modo et il vero è questo che le dico: io lasserei stare la tavola di marmo dove ell’è e non la moverei, salvo ch’io disfarei tutte le scale intorno all’altare, e parimenti l’altare, che saria poca fatica a cavare tutto il lastrone di pietra, dove posa su mezza la tavola di marmo; e l’altare lo farei qua innanzi e sopra vi murerei la medesima pietra e vi porrei per adesso il Sagramento con un ciborio semplice, fino che a poco a poco se ne facessi uno, come gl’avessi a stare. Questo faria più effetti: l’uno, ch’il Sagramento saria isolato per tutto in mezzo l’altare e visto da tutto il populo; l’altro, che il coro, che oggi si fa inanzi, saria dreto e starebbe bene, e la tavola si salverebbe, e la spesa non è molta. 
Molto Magnifico Signor mio. Ho dato principio al disegno della facciata del palazzo della Vostra Religione perché non mi contenta quel primo che io feci ch’è tutto finito. Et intanto si cerca di chi la faccia che stia bene, che - la Grazia di Dio – cominciano anco carestia di persone che sappino. Mi afaticherò volentieri perché siate servito, et anche innanzi che io mandi sarà bene, perché chi arà a venire vorrà sapere come lavora: se le Signorie Vostre vorranno fare a mesi o tutto un pregio, o farlo prima e poi. Quella avisi acciò più chiaramente si possa a chi ha a venire dirgli quanto è la volontà vostra. Delle canpanelle costoro chieggano le pazzie, né in questo caso non so come mi governare. E perché fra quattro dì mi sarà dato il pregio per lo apunto, vi si manderà costì e la Signoria Vostra risolverà quanto vole et io per amor suo, che gli ho sempre portata particolare afezione, farò quanto posso dicendogli che mi son ritirato da tutte le faccende et non atendo altro che alla sala per vedere se ’l fugir le noie che non servono a niuno profittassino nella impresa terribile di questa opera, per mostrare che ho caro la quiete senza fugir maggior fatica; et abbi l’anbizione di chi vol governare il mondo, a chi la piacci. Né sto in dubbio che Quella mi ami, perché ho sempre credutolo et in su segni evidenti, pregandola ch’ella seguiti perché anch’io ho fatto sempre e farò il medesimo verso Lei. E con tutto il core me gli offero e raccomando Di Fiorenza alli XXII di Setembre 1564 Di Vostra Signoria Afezionatissimo servitore Giorgio Vasari 
Illustrissimo et Eccellentissimo Signor mio. Stamani, che siamo a 14 del presente, si son fatte le esequie del divino Michelagniolo Buonaroti con tanta satisfazione di questo universale, che San Lorenzo era calcato e pieno di persone di conto, oltra a molte donne nobili et il numero grande de’ forestieri, che era cosa di maraviglia. E tutto è passato con gran quiete, per lo buon ordine che s’è tenuto alle porte de’ famigli d’Otto e del Bargello per la chiesa coi suoi santi, oltra la guardia del capitano de’ Lanzi, che fu intorno al catafalco, et aver cura, che i dottori et la Ruota e l’Accademia delle lettere avessino i luoghi loro, et così tutti e’ cittadini; come ancora ebbe cura, che tutta l’Academia e Conpagnia del Disegnio stessi per ordine in luogo più eminente: avendo messo in mezzo, dirinpetto al pergamo, il Signor Luogo Tenente, tramezzato da e consoli et da tre deputati sopra l’onoranza, che fu Bronzino, Giorgio Vasari e Bartolommeo Amannati. Benvenuto non vi s’è voluto trovare, né meno il San Gallo, che han dato che dire assai a questo universale. Usossi amorevolezza alle cose di Michelagniolo, perché facemmo che Lionardo Buonaroti sedessi a lato al Luogo Tenente, ch’è molto piaciuto questo atto di pietà verso la virtù di quel vechio. In sonma, tutta l’Academia sté mezza di qua e mezza di là dal Luogo Tenente, e tutta la Conpagnia dinanzi in altre banche. A’ piedi della Academia sedevano forse XXV giovanetti, che tutti inparono a disegniare; e ce n’è de valenti. Questa cosa ha dato stamani tanta amirazione a vedere insieme ottanta fra pictori e scultori, che non si crede che sia mai stato in tenpo alcuno l’arte in tanta copia e grandezza. Il catafalco è riuscito tanto bene, che non si può dire la grandezza e la maestà sua, e quanto quelle figure faccino bene nel luogo dove elle son poste; et ogniuno di questi giovani ha auto caro far prova di sé e d’esser riuscito sì bene: perché poiché quelle figure son fatte bianche, rapresentando il marmo, paian cresciute et in sonma molto più perfette; e sono generalmente tanto piaciute a ogniuno, che si dolgano, che questa opera s’abbia levar via, e ch’ella non sia eterna. Le sette storie, che sono state messe nel catafalco, dipinte di chiaro scuro, insieme con un’altra dov’è l’epitaffio delle lettere che trattano della vita di Michelagniolo, non hanno manco il buono et il bello che le sudette statue; et ha fatto il fine di quella guglia, dove sopra la palla è quella fama che suona le tre tronbe et ha le tre grillande in mano: che certo alla virtù del magiore omo dell’arte nostra, al valore e virtù di tanti begli ingegni di queste tre arti, alla grandezza et amorevolezza che ha Vostra Eccellenza Illustrissima a queste virtù e questa città, che le genera, non si veniva meno. L’aparato, che era intorno intorno alla chiesa di rovesci, che nella crociera aveva 4 storie: una di tutti e fiumi delle 3 parti del mondo, che venivano a dolersi con Arno della morte di tanto uomo; et un’altra, dove Michelagniolo arivato nell’altro mondo, trovato tutti gli scultori, pictori et architetti antichi et i moderni da Cimabue fino a nostri giorni, passati al’altra vita, tutti l’amirano, et tutti onor gli fanno. Un’altra, dove tutti e giovanetti et i puctti, che inparon l’arte, hanno Michelagniolo a sedere in mezzo, et ogniuno gli mostra le cose sue, così di scoltura come di pictura, per inparar da lui. L’altra è Michelagniolo, che andato a vedere il Principe nostro a Roma, Sua Eccellenzia lo fe sedere, et egli sté senpre per riverenza della età e della virtù in piede, ragionando seco. Nelle due navate della chiesa erano dua storie grandi da ogni lato: in una Papa Julio Secondo, quando Michelagniolo fu mandatoli, perché era in collera seco, a uso d’inbasciatore; et dirinpetto Papa Julio Terzo, che facendo fabricar la vignia sua, venendo Michelagniolo, stando a seder Sua Santità e tutti i cardinali in piedi, fa il papa sedere Michelagniolo allato a sé. Un altra è Michelagniolo, che andando a Venezia, la Signioria lo mandò a visitare et fargli oferte grandi. L’altra è Vostra Eccellenza Illustrissima, sendo in Roma, quando Quella a sedere in camera, parlò tanto seco. Queste storie tutte sono di maniera, che quegli che si pensava che facessin poco, son sì avanzati lor medesimi, che da questa occasione promettano, se saranno aiutati, far miracoli; e già se ne vede segnio. Per la chiesa tutta era tramezata da certe Morti, che avuto tagliato un giglio con tre fiori per le tre arti, pareva che si dolessi dello non aver potuto far altro, perché così è l’ordine della natura. Erano similmente fra l’una di queste e l’altra messo una Eternità, che aveva sotto una Morte; e per tutto una inpresa con tre grillande, segnio suo, ma senplice di tre giri tondi, che denotano in lui la perfectione delle tre arti. Non Le dirò l’ordine della musica e della messa solennissima con le voci in su l’organo; e dopo quella la orazione vivamente recitata, con modo grave e piena di eloquenza, di messer Benedetto Varchi; la quale avendola Vostra Eccellenza Illustrissima udita, non scade che io Le dica altro, se non che questa cosa con sonma maraviglia di tutti ha non solo acresciuto gloria alla virtù di Michelagniolo, ma ancora un desiderio d’onore in coloro che vorebbano per meritar simil lode et onore essere un mezzo lui. Certo, Signor mio, che io benedico insieme con questi mia magiori ogni fatica e tenpo speso, perché con questo modo Vostra Eccellenza Illustrissima, col benefizio ch’ella ha fatto nel visitare et in parte sovenir questi virtuosi, ha onorato la sua città, l’Accademia e mostro, ch’ella, come amatore delle virtù, la vole che si onori ch’ il merita; perché esendovi questa Accademia obligatissima, vedendo, quanto conto la tiene di chi merita, che ardendo di servilla, s’ella sarà, come Ell’ha promesso, aiutata dallei, sperano anche loro con il tenpo meritare, se non in tutto, parte di questi onori. Et io, che son senpre stato desideroso, ch’ella aiuti chi n’ha bisognio, farò senpre ogni fatica, perché queste arti vivino, com’Ella ha visto e vede giornalmente che io fo per tenelle in piedi con l’opere e con gli scritti et con ogni sorte d’opera, parendomi, che sotto il nome di Vostra Eccellenza Illustrissima ell’abbi fin qui fatto cose, che gli altri principi aranno avere invidia alla grandezza e valore e virtù di Quella: alla quale con tutto il core mi offero erraccomando, dicendoli, che non guastereno cosa nessuna fino al felicissimo ritorno di Quella, acciò ch’ella presenzialmente vegga tanto quanto gli scrivo. Di Fiorenza alli 14 di luglio 1564. Di Vostra Eccellenza Illustrissima obligatissimo Servitore Giorgio Vasari. Allo Illustrissimo et Eccellentissimo Signor, il Signor Duca di Fiorenza et Siena, Signor mio unico. In Cafagiolo. 
Signor Guidi, patron mio. Gli è tanto che io non vi ho visitato che se ne vergognieria un monsignore, pur spesso vi ho in memoria come colui che ha trovato umore secondo l’appetito suo. Ora mi scade per obligo e promessa mandarvi in mano quel che ha fatto lo Spedalingo degli Innocenti con tutte quelle fatiche che ha potuto interpretare sopra “l’invidia della virtù” e “la pietà nella religione e la gloria nella eternità”. Pur con tutto questo ha partorito e mandato fuora il suo concetto e non ha fatto come il Vettori, che ha fuggito la scuola, che non ho auto forza farli fare un segnio; credo forse che non gli è parso coi primi che e’ fecie satisfar a suo modo; basta, che io me ne son tolto giù. Ora io ho scritto per ciò al Duca e nella sua son legati e nelle man vostre gl’invio a cagione che con manco lunghezza sieno spediti o quegli della signoria vostra o questi, a ciò gli faci metter dove hano a stare e che presto mi si dia l’ordine che si ponghino, perché alla stanza ora non manca altro che questo, ve gli raccomando. Intanto io son privo della presenzia vostra e pur volevo col vostro belissimo aspetto fiilosofico far ornamento alle mura di Palazzo che da messer Lelio [Torelli] in fuora, non ci ho fatto altri, poi che siate ora a Pisa, ora a Livorno, ma se ci fussi messer Agniolo o ‘l padre Concino, farei loro, che hano aspetti da rifar camere. Il nostro Babbi non vole visi che abino zazere al mento e mi grida che vo empierle di fantocci e che il paradiso si fa adorno d’angeli. Così il vostro non essere qui impediscie mille belle opere, pure io starò senpre in amore spettandovi, che già nuoto come l’oche e son sempre in moto et in mota come il porco. E già ho botato alla Nu[n]tiata messer Niccolò Serguidi nostro, il quale per esser troppo fervente traduttor delle fonderie s’è amalato, oltra al mal del capo, nella persona e così spiritato et affannoso vi saluta dicendo che siate stato la rovina sua a dargli questo carico, e se pure il mio voto arà effetto che finito la traduzione, egli sia sano, gli vo’ far comentar Burchiello. Egli et io sian tutti vostri, e così ser Carlo, che senpre che ci comanderete saren parati a ogni servizio per voi, e perché son più della signoria vostra che non son mio, farò con questa fine, pregandovi che per amor mio aviate per raccomandato l’aportator della presente che è ser Andrea fattore del Prior degli Innocenti, il quale vi dirà da sé il bisogno suo. E Cristo feliciti e conservi la signoria vostra alla quale mi raccomando. Di Vostra Signoria servitore Giorgio Vasari. Di Fiorenza, alli VIII di novembre MDLVII. Al molto magnifico e signor mio, il signor cavalier Guidi, alla Corte. 
Molto Magnifico Messer Giovanni. Per una del Moschino intendiano che i marmi de’ Magistrati cioè duo pezzi son conparsi costì. La Signoria Vostra, perché n’aviano bisognio e Messer Vincenzio si sta, vi preghiamo che facciate opera di fargli subito caricare per Fiorenza, acciò si possa far detto lavoro. E le lettere vostre il Signor Spedalingo le ha fatte et lui dice che vele manderà per la prima comodità. Io sto bene al solito et insiemi con ‘l Signiore Spedalingo vi bascio le mani. La Signoria Vostra si degni mandare i marmi quanto prima, atteso che mentre sarà aqua nel fiume potran condursi, perché se s’abatte a venire lo sciuto, non si potrebano più avere questa state, dove non si faria questa opera che inporta assai; et della spesa avisate di tutto che vene possiano rinborsar subito. Di Fiorenza alli XII di aprile 1564. Salutate Messer Francesco Busini per mia parte e così il Signor Montalvo et il Signor Traiano, che mai seppi niente delle pietre che mandai loro per l’arme etc; et farete dar le incluse in mano a chi le vano. Per l’ultima vostra andai allo Signor Spedalingo per le lettere, il quale ne ha fatte non so che et non gli sodisfano, et mi ha detto che vorria sapere dalla Signoria Vostra il sugetto, perché io non gli ho detto altro se non che vanno a certi mulini che Sua Eccellenza Illustrissima ha fatto et condottovi l’aqua; scrivetemi se ha da dir altro che questo. Di nuovo poiché le figure son costì, vedete che si carichino in ogni modo, perché come il fiume non vi fussi aquae non si potrebbe lavoralle questo anno; qui ce n’è bisognio e di tutto la Signoria Vostra sarà satisfatto e facciasi quanto prima. Messer Vincenzo Perugino è vostrissimo. Noi sian sani et vi ci raccomandiano. Di Fiorenza alli 15 di aprile 1564. Di Vostra Signoria Servitore Giorgio Vasari Al Molto Magnifico Messer Gionanni Caccini, Proveditor di Sua Eccellenza Illustrissima a Pisa et signor mio. A Pisa. 
Messer Francesco mio caro. Io, per una scrittami dal reverendissimo messer Pier Vettori, per aver raccomandato anch’egli la causa mia al mio Gran Duca, mi diede certo il nome vostro, il buono anno, ché, riarso dalle fatiche papali, mi rinfresco lo spirto a sentire dire l’animo buono che tiene Sua Eccellenzia verso di me, che l’adoro, e che voi, gentilissimo et amorevole de’ poveri virtuosi, aviate fatto sì pietosa limosina per me, che s’io fussi furfante come so’ stiavo de’ galantuomini, vi direi: "Idio velmeriti". Ma io arò ben obligo eterno alla vostra cortesia, come sarò sempre inmortale stiavo e devotissimo del gran Cosimo de’ Medici, quale ardo in servillo. E dio il volessi ch’io venissi un dì tale con le mie fatiche nella picttura ch’io potessi servir l’onbra de’ suo’ cenni. Certo tanto rari so’ questi principi che si dilettano più di scorticarci che di remunerarci, che se non fussi che la speranza di molti di noi è fissa nel suo sano e giusto giudizio, così come egli solo le rimunera, tutti insieme andremmo dimenticando tanto quanto si cerca acquistare per non essere adoperati da loro. Or Dio gli dia vita a ciò che, così come egli avanza a farli tante memorie che resti maggior ricordo nelle opere delle nostre arti e nelle penne degli inchiostri eterni, che così vorrà il suo fatto guidato da Iddio ottimo per salute de’ suoi popoli. E perché non basta che voi aviate dato principio alla cosa di Frassineto, spetto che con felicità e contento mio, et satisfazione di Sua Eccellenzia (che dovevo dir prima), li diate fine. Et io che sono obligato al ritratto ho già più volte suplicato Sua Santità a star ferma e se la gotta no’ gli [a]vessi fatto un viso amaro, dal male, egli n’era contento; così spetterò l’occasione. E giusta mia possa farò che Sua Eccellenzia sarà e dalla servitù e dal mio pennello satisfatto per ciò; e massime che sua Beatitudine comincia aver caro che se ne faccia, sì che stia di buono animo che il primo o di mia mano o d’altri farò sì che li sarà obediente in venire a darseli in preda. Intanto, non mancherete oferirmi a Sua Eccellenzia e che, sebene ho fitto il capo ne serevizii del Papa, il luogo suo nel cor mio non ci può entrar né altra maggior grandezza che la sua, né altra cosa più degnia, perché sendo per loro quel tanto ch’io sono, debbo, come cosa cre[a]ta da essi, essere ancora per essi infin ch’io duro, sì che li farete fede quanto io lo adoro e li bascio le mani. E voi comandatemi, che seben son dipintore, vaglio in qualch’altra cosa forse meglio. E resto vostrissimo Di Vostra Signoria deditissimo Giorgio Vasari pittore aretino Di Roma alli XVIIII di maggio MDL.  Al magnifico messer Francesco Buonanni Segretario di Sua Eccellenzia. A Fiorenza 
Illustrissimo et Eccellentissimo Signor mio. Ho auto caro intender che volontà Sua è che in breve mi spedisca e torni con satisfazione di Nostro Signore, il quale oltra a molti disegni et invenzioni di cose secondo la volontà Sua, mi pare averlo satisfatto e finalmente ‘n un disegnio d’un’altra tavola grande, drentovi il Giudizio Universale, dove Sua Beatitudine vole che serva per lo altar del Suo convento del Bosco, quale ho octenuta di farla costì in Fiorenza; e son tanto innanzi con la spedizione, che penso partire intorno a 18 di questo per far la santa pasqua con Vostre Eccellenze Illustrissime, e del seguito ci sarà che dire. Torno che delle pietre unite non ho trovato che dua tavole, alte l’una br. 1 3/4, larga uno un terzo di marmo nero orientale, duro, che ha gran pulimento, simile a un velluto; che n’è della medesima sorte il putto che dorme a Pictti. Che per non c’essere altra sorte che unisca ne’ pezzi grandi, la propongo a Quella, che staranno per Lei, fino che ne viene risposta, et il loro prezzo, ancor che ne dimandi scudi 60 di dette due, crederò che s’abbassera di pregio, risolvendosi. La pietra ha del vetriglio assai. Quella ne dica l’animo Suo, volendole. Ho trovato dua statue tonde antiche di dua Fauni igniudi, della grandezza del Bacco del Sansovino, begli a maraviglia, che mi satisfano quanto cosa che abbi vista, trovati, non è molto. E perché qui le benedizioni si adoperano più che le statue, e chi vol mangiare ha bisognio del pane e non de’ marmi, credo, che con meno di scudi 100 l’uno si arano; et io se fussi rico, le torrei, inperò le mi paion da Vostra Eccellenza Illustrissima, che per camere son divine. Avisi l’animo Suo; e caso che io fussi partito, lasserò la cura di tutto all’inbasciator di Quella. Né sto in dubbio, che s’el papa ha vita, che le statue avanzerano a Roma, et che ci saria da conperar molte cose, che tutto porto in nota. Ho fatto far provisione di molti pezzi di brocategli; e perché la pietra in sé non ha pezzi grandi, ma picoli, e questi maestri gli comettano insieme secondo l’onde delle vene, et in questo modo fano le tavole grandi, che così sono quelle de’ Piccti, che il maestro che l’ha fatta m’ha detto tutto questo. Se Quella ne vorrà, avisi, che si potrano avere; e del prezzo rimetterano in noi. Ringrazio Vostra Eccellenza Illustrissima dell’aver sollecitato le facciate della Sala. Solleciterò anch’io il venire; che prometto a Quella, che mi par ogniora mille il partire. E con questo farò fine e riverentemente inchinandomi, gli bascio le mani. Di Roma alli 13 di marzo 1566. Di Vostra Eccellenza Illustrissima. Obligatissimo Servitore Giorgio Vasari. Allo Illustrissimo et Eccellentissimo Signor, il Signor Principe di Fiorenza et Siena, Unico Signor et Patron mio. A Fiorenza. 
Assai ringrazio Vostra Paternità Reverenda della sua amorevolissima lettera e della inscrizzione della fontana di Viterbo, della quale son rimasto sodisfatto. E per darle conto di me arrivai qua sano e salvo e sto benissimo, con animo pronto di farle ogni sorte di servizio, purch’ella si degni comandarmi, amandola io infinitamente per la sua bontà, virtù et amorevolezza. La prego a ricordarsi di me nelle sue orazioni et stia sana. Di Fiorenza a 19 d’aprile 1567. Di Vostra Reverenda [Paternità] Servitore Giorgio Vasari. A Fra’ Timoteo. 
Magnifico Signor Conmessario. Per non mancar della promessa e del debito mio con la Signoria Vostra, farò principio con questa mia e non dirò a Quella, come li disse quel frate che gli dimandò, come egli aveva a favellare. Io scriverrò liberamente, come senpre liberamente mi piaque esserli servitor e amico per le rarissime parti, che sono nel grande ingegnio di Vostra Signoria, quale Iddio feliciti e allontani l’unghie della morte, acioché di tanti buon frutti, che da Quella nascano, sia il mondo, che n’é povero di tal ricchezze, adorno e rico ne diventi. E io di continuo non resterò, così come ho dato eternità alla efigie di Vostra Signoria, dar con la lingua lode al merito suo, degnio veramente esser lodato da uomini lodatissimi. E perché il reverendo padre Don Miniato Pictti arà fatto ragionamento con Quella delle cose nostre, egli è risolutissimo, che costì e non altrove si facci fine negli imenei congiungali. E perché so, che fino al presente doverrete aver ritratto qualche fine delle cose incominciate, arò caro sentirne nuova per ordine di Vostra Signoria; e ne potrete ragionar con il mio signor conpadre il signor Federigo, che già ne ragionai seco. E se di quel primo si potessi venire al fine per l’interesso di F. , io me ne contenterei; ancora che al primo taglio non vadia a terra albore che sia ben radicato. Né restano i tormenti di Fiorenza di continuo cercar di voler conficcarmi sotto questa aria, che ne sarà di cotesti e di questi la volontà di Iddio. Restami solo dirvi, che fui a casa di Vostra Signoria e viddi la tavola, che non mi dispiaque, e ragionai a lungo con Madonna Isabella Vostra, qual sta sana e vi si racomanda. E così fo io con l’umiltà ch’io debbo. Di Fiorenza alli XVIIII.  Di Vostra Signoria Reverendissima Illustrissima Servitore Giorgio Vasari pictor. Al Magnifico Signor Conmessario d’Arezzo Messer Luigi Guicciardini, patron Observandissimo, Arezzo. 
 Magnifico Messer Giovanni. Io vi darò briga che mandiate questa a l’Elba e questa altera al Moschino a Cararra, et perché lui cava certi marmi per fare una arme ai magistrati per sua Eccellenzia con dua figure, se il Moschino volessi fino a scudi dieci, pagategli et avisate, che subito li farò rimetere alla Signoria Vostra dalla fabrica, et quando sono in Pisa avisate. Noi sian' sani et stiamo bene et vi ci raccomandiano. Salutate Maestro Davitte et Messer Francesco Busini. Di Fiorenza alli 11 di settenbre 1563. Di Vostra Signoria Servitore Giorgio Vasari Al Molto Magnifico et Signor mio Messer Giovanni Caccini, Proveditor di Sua Eccellenzia. A Pisa. 
Le carezze, che ci sono state fatte a Colle, l’allegrezza che hanno auto que’ popoli, hanno auto a ‘npazzare. Oggi in Siena il medesimo, con tutta quella magnificenzia che han potuto, e ci tratton bene. Il Cardinale si porta benissimo e ci fa tutti suo schiavi con l’amorevolezze; e oggi ha cavalcato per tutta la città a vedere, che queste donne hanno auto a spiritare. Domattina partireno per Monte Oliveto, poi a Bolsena e domenica a Viterbo per esser lunedì a Bracciano e martedì in Roma, dalla quale non mancherò scrivere il tutto che deve seguire. Intanto state sano e amatemi e mandate l’inclusa a casa mia, pregandola, che mi raccomandi a messer Giovanni Fondati; e resto a suoi comandi. Di Siena alli XXI di marzo MDLX. Di Vostra Signoria Servitore. Giorgio Vasari. Al Molto Magnifico e Signor mio obsservandissimo, Messer Antonio dei Nobili, Dip. Rio Generale di Sua Eccellenza Illustrissima In Fiorenza. 
Molto Magnifico Signor mio. Ho riceuto da Cristofano dell’Altissimo dieci ritratti in teste, che egli fa per Sua Eccellenzia, le quali ho apresso di me per darne conto; le quali montono, secondo l’ordine che gli paga la dipositeria dell’una scudi cinque, che la Signoria Vostra gli farà dare, perché sia satisfatto dell’opera sua, scudi 50 di moneta di lire 7 per scudo. Et me gli raccomando. Di casa alli XVIII di gennaio 1563. La Signoria Vostra riscontri con l’ordine vechio. Di Vostra Signoria Signore Giorgio Vasari. Al Molto Magnifico Et Signor mio, Messer Agniol Biffoli, Dep. Rio Generale di Sua Eccellenza Illustrissima in Firenze. 
Molto Magnifico Messer Lionardo Signor mio. La Signoria Vostra sarà contenta di pagare a Maestro Cesare di Vinci picttore et mettitor d’oro scudi dieci di lire 7 per scudo per conto dell’oro che hanno fin qui levato per l’ornamento della Vostra tavola che mette d’oro per Santa Crocie che vanno seguitando, acciò che l’ornamento et la tavola resti finito a un tratto: et mi vi raccomando. Di Santa Crocie alli 23 di agosto 1572. Di Vostra Signoria Amico e Servitore Il cavalier Giorgio Vasari Al Molto Magnifico e Signor mio Messe Lonardo Buonarroti Simoni. 
Molto Magnifico Messer Lionardo Signor mio. La Signoria Vostra sarà contenta di pagare a maestro Giovanni Garciolli fallegniame scudi trenta sette di moneta per fattura dello ornamento della tavola di Santa Crocie per la vostra capella,che così sono rimasto d’acordo seco e mi vi raccomando. Di casa alli 21 di giugnio 1572. Di Vostra Signoria Signore il cavalier Giorgio Vasarii. Al Magnifico Messer Lionardo Buonarroti Signor mio obsservandissimo. 
Molto Magnifici Signori Rettori Signori miei observandissimi. Ho avuto despiacere infinito che sia successo quanto ora per la lettera loro ho inteso et per la copia del fatto di Gregorio Pecori, e le ringrazio di quanto verso di me et per mio rispetto han fatto et di quanto le Signorie Vostre debbon fare, poi che è costì Ser Pietro Vasari, mio fratello, al qual tocca o a essercitare l’uffizio di lui, o deliberare, o deliberare quello che le Signorie Vostre desideranno, che tutto poi che han fatto senza romore, anche il deliberare sia del resto il medesimo, mostrando sì amarmi come veggo che ne hanno la pariglia, che di tutto arò obligo sempre alle Signorie Vostre, alle quali son deditissimo, et maxime a cotesta casa, che sapete tutti sempre la protezzione che n’ho tenuta e terrò sempre. Però questo basti, sendo costì il principale a chi partiene il fatto. Restami dirli che alle... della Fabrica ho resposto e mandato costì il Covaro, che tiri le corde et ordini come s’ha da levare il terreno. E perché quelle scrisseno che desideravano poter levare i sassi nei fossi della cittadella rovinata, et così portarvi il terreno, iersera ne parlai co ‘l Serenissimo Principe, però mi disse che le Signorie Vostre facessimo uno memoriale; già l’arei fatto io, ma le Signorie Vostre non debbano sapere che ci è la pena; però faccinlo et lo mandino, che subito lo negozierò e farò quanto potrò, perché siano serviti; et infinitamente mi raccomando a quelli. Di Fiorenza alli XXI d’agosto 1572. Di Vostre Signorie Servitore il Cavalier Giorgio Vasarii. Alli molto magnifici Signori Rettori della Fraternita di Santa Maria della Misericordia d’Arezzo, signori miei osservandissimi. Arezzo. 
Signor Spedalingo mio. Io non scriverò troppo, perché presto credo che sarò de' vostri; e per dirvi a boca qualcosa non scriverrò niente, se non che io sto bene e sono ogni dì con Michelagniolo, la sera col Salviati, la mattina col nostro Cardinale: ora comprenderete la vita mia quale ell’è. Io son satisfatto molto male di Roma. La mi par peggiorata nelle pratiche e ne’ costumi; e non vo più biasimar la nostra corte, perch’ell’è una donna da bene, e basta. Altro non mi occorre, se non che son suo e, fatto le feste, farò d’esser per ritorno. La mia tavola sarà faticosa, come vi dissi: pure qualche cosa sarà; sto in questo e ho facilitato assai. Fate intanto pregar Dio per lei e per me. Salutate gli amici. Di Roma alli VIIII di aprile nel LX. M’ero scordato dirli di messer Pier Gondi, quale ho parlato a lungo: va pensando tuttavia di far cosa che piacci a Vosta Reverenzia e a suo padre, né lo stacherò mai, fino che ne cavi i piedi. Salutate messer Bartolomeo Gondi. Di Vostra Signoria Servitore Giorgio Vasari. Al Molto Magnifico e Signor mio, il Signor Spedalingo de’ Nocenti in Firenze. 
Molto Magnifico Messer Giovanni, Signor mio. Con molto mio dolore in risposta della sua le dico, che il priore et Cici sian di mala voglia, perché il nostro dolcissimo Rafaello Borghini laborat in estremis, ma s’è aconcio benissimo da buon Cristiano et ha asetto le cose sue. Dio abbia a raccorre a’ suoi piedi quell’anima tanto nostra amica. Messer Giovanni! E si va via star ben con Dio et tener poco cura del mondo. Il Signor priore con le lacrime vi saluta et come omo fa l’ufizio suo, che non val né sapienzia né niente, perché la duole a tutti; piaccia anche a Giesù aver pietà di noi e darci que’ contenti e satisfazione all’anima et al corpo d’amici e d’ogni cosa sacra come ha auto lui. Ho inteso che eri stato a Livorno duo dì, che l’ho auto caro, et che manderete le cose vi lassai, che mi sarà grato, che son gridato dalla Cosma et da Messer Giovanni de l’Acoronato; se non son partite, fate si partino. Del Cicie sarà costì, fate qualche opera et più lo farete con ‘l Signor Spedalingo; non volendo lui vedrò disporre il Maiano, se ve ne comincierà; intanto avisate qualcosa. Quando la corte sarà di ritorno, farete l’ufizio et col Concino et aviserete, così delli amici. Si mandò costì 2 pezzi di macignio del Fossato per far l’arme a’ Cavalieri del Signor Montalvo e del Signor Traiano per un navicello diretti a voi et alloro; fate di averle et consegniatele loro et me gli racomanderiete. Sapevo dello Amannato; intendete dal Signor Montalvo per quel che era venuto et avisate, che lo saperiete facilmente. Al mio messer Francesco Busini farete le mie raccomandazion e che son suo. Ho quietato messer Matteo vostro, non so quanto si starà in proposito, et farò senpre buoni vfizii per lui et per gli amici. Et con questo fo fine con dirvi, che Ser Carlo è tutto vostro. Di Fiorenza alli 22 di genaio 1563. Servitore et vero Amico Giorgio Vasari. Al Molto Magnifico Messer Giovanni Caccini, proveditore di Sua Eccellenza Illustrissima et Signor mio. A Pisa. 
Molto Magnifico Signor mio. Il signor Spedalingo de’ Nocenti fino a ora non è stato a ordine, per molti studi che hano auto bisognio delle storie della sala: ora gli è in ordine, e ci risolviano venire stasera a Canpi, quando vi paia, e che domattina Sua Eccellenza non andassi a caccia, perché, lui et io, per l’ocupazioni che aviano, possiano perder poco tenpo; poi star costì a grattarsi la pancia non è a proposito: inperò mandiano questo a posta alla Signoria Vostra, che ci mandi a dire, se stasera o domandasera aviano a esser costì, e ci farete servizio. E perché a boca cicalereno assai, farò fine col basciarvi le bracche, non che le mani. Di Fiorenza alli 12 di settembre 1563. Di Vostra Signoria Arciservitore Giorgio Vasari. Al Molto Magnifico et Signor mio Observandissimo, Il Signor Antonio Montalvo, Copier et Inbasciator della Religione di Santo Stefano. Al Poggio. Se questa sera persino ale 3 ore di note Voi venite, sarete ascoltati da Sua Eccellenza molto volentier; ma no potendo, dice, vengiate qua martedì, che sarà tuto vostro: intanto a tuti doi bascio le mane. Dal Pogio domenica tuto Vostro Antonio de Montalvo. A messer Giorgio Vasari. Messer Giorgio. A me pare, che noi andiamo domani a mezza via, cioè a Campi, e martedì a buon ora saremo al Poggio e potremo negoziare: che per stasera non ci veggo ordine et anche non mi sento bene a mio modo. Don Vincenzo vostro. 
Illustrissimo e Eccellentissimo Signor mio. Io sono in viaggio per Roma col Reverendissimo e Illustrissimo Cardinale de’ Medici vostro; e perché scrissi a Quella quanto mi bisogniava per conto di quelle cose che ho da trattare, per avere il parere di Michelagniolo, arei auto dessiderio, che Quella mi avessi mandato una letterina di duo parole al Buonarroto, che mi udissi e consigliassi per tutte quelle cose che arò a negoziar seco per conto di Vostra Eccellenza Illustrissima: che oltre che so che per l’ordinario lo farà volentieri, molto magiormente lo doverrà fare, pregandola Quella. Ho lassato le cose del palazzo aviate; e poiché sarò di ritorno, come arò spedito, che penso sarà breve, tornerò a finir l’opera mia. Intanto se scade altro atenente alle cose della profession’ mia, Quella me le cometta, che sarò tanto quanto Ella dessidera; e a Quella con tutto il core mi offero e raccomando. Di Siena alli... di marzo MDLX. Di Vostra Eccellenza Illustrissima Umillissimo Servitore Giorgio Vasarii. Al Illustrissimo e Eccelentissimo Signor, Il Signor Duca di Fiorenza e di Siena, Signor mio unico. Alla Corte.
 
 
 1 Che uno scrivete a Michelagniolo a tenor di questa in risposta. 
Magnifico Messer Lionardo. Batista Lorenzi ha innanzi il suo lavoro della sepoltura della buona memoria di Michelagniolo et arebbe caro d’essere acomodato di XX scudi. Però la Signoria Vostra, tornandogli bene, gniene può dare. E saria bene, che andassi una volta in via Mozza, che vederesti assai del fatto. Et io resto al solito al servizio suo. Di casa alli 21 di giugnio 1567. Di Vostra Signoria Servitore et amico Giorgio Vasari. Al Magnifico Messer Lionardo Buonarroti Simoni, Signore mio. 
Signor Spedalingo. Io ho riceuto la Vostra, a me cara. Ho inteso tutto; e quando l’ebbi, già ero spedito da Nostro Signore: che del ponte n’arà la cura il Tevere, perché il popolo Romano né ‘l papa vol far la spesa, et io non ci ho auto a dir sopra cosa alcuna di momento altro che canzone. Ho inteso de’ Magistrati da altri et sapevo prima l’animo loro, che me ne governo col fatto, che è stato senpre con la volontà contraria alla mia; e ne so’ scarico, perché i cottimi et le scritte fano rovinar le fabriche. Questo basti. C’è che dire assai; e forse domani, s’io arò tenpo, scriverrò a lungo. Ma io non ho potuto uscir mai di camera per far disegni, così Jacopo; e martedì o mercoledì ci partireno, piacendo a Dio, per la volta di costì, col far però la via d’Arezo et il Sabato Santo esser costì per far la santa pasqua con voi. Scusatemi con Batista, che non ho mai disegniato per la tavola, che ci è stato che fare altro a volersi spedire. Però questa pasqua sareno intorno acciò. V’arei che dire assai, ma basta questo. Le cose, che scrivete, non si mancherà di quello che si potrà. E con questo fo fine, per fretta, ch’el corriere parte. Di Roma alli 13 di marzo 1566. Si porta costì da far per il papa una gran tavola per il Bosco, che ci va il Giudizio Universale drento, con un grande ornamento. Di Vostra Signoria Servitore Giorgio Vasari Al Signor spedalingho delli Innocenti, Signor mio Obsservandissimo. A Fiorenza. 
Signor Messer Piero, mio observandissimo. Egli risplende tanto in Vostra Signoria la cortesia e la protectione degli amici quanto il grande splendor delle mirabil lettere di quella. Io mi vergognio a ringraziarvi, da che per benignità di natura siete così dolcie in satisfare al debito de gli amici che han bisognio. Io vene resto obligato; e così, se io posso per Vostra Signoria qualche cosa che non per questo abbia a cancellar il debito che ho già fatto con quella, ma per mostrar che io sia buono a commetermi qualcosa, eccomi qui, perché certo io son vostro. Intanto io vi ringrazio così della cosa mia, come della lettera, che scrivesti per mio dire al nostro messer Lelio, che per parte del Signor Baldovino vi ringrazio, che gli lessi la Vostra. Intanto amatemi e valettevi di me, e resto a i comandi di Vostra Signoria paratissimo. Di Roma alli XVIIII di maggio MDL. Di Vostra Signoria Servitore. Giorgio Vasari, Pictor Aretino Al Signor Pier’ Vettori, Suo Servitore observandissimo, in Fiorenza. 
Illustrissimo et Eccellentissimo Signor mio. È già sei giorni che io tornai d’Arezzo dove io ho messo nella pieve il mio lavoro della tavola, il quale riescie molto ricco mediante cinque ordini di scaglioni di trevertino, che isolati, li girano dinanzi e di dreto allo altar maggiore, che è tutto con l’inbasamento di marmi e porfidi; et ha di dreto un altro altare, che posa sopra dua balaustri, voto sotto, nel quale è una cassa di mischio grande, dov’è locato l’ossa di 4 santi. È posto sopra questo basamento un predellone, alto dua braccia, il quale ha un ciborio rico, tutto d’oro, che risponde di dreto e dinanzi ai dua altari, dov’è drento il santissimo corpo di CRISTO, che serve a comunicare il popolo di dreto e dinanzi, separando le donne da gli uomini. Nel qual predellone sono XVIII storie di figure di mezzo braccio, a proposito del Sagramento. Posa sopra questo l’ornamento di tutta l’opera, che rilega et adorna con cornice intagliate e frontoni, alto braccia XII, tutto messo d’oro e finto di marmi e pietre mischie, che paion vere. Ne’ vani del quale è posto dinanzi la tavola, che riebbi a Roma dal papa: dov’è Cristo, che chiama dalle reti Pietro et Andrea, Zebedeo, Giovanni et Iacopo allo apostolato; con dua quadri dalle bande: dove in uno è San Donato e Santo Stefano con un tondo di sopra, drentovi la Fede; nell’altro è San Pauolo e San Giorgio; et il tondo che han sopra vi è la Fortezza. Nelle teste di questa tavola, perché la rivolgie, v’è duo quadri simili, uno per testa: che in uno è Santo Antonio Abate e San Francesco l’altro; e nel suo tondo di sopra vi è la Pazienzia. Nell’altra testata vi è San Lazzaro e Santa Maria Madalena, e nel suo tondo di sopra la Carità. La tavola, che è dirieto allo altro altare, vi è San Giorgio a cavallo, il quale avendo rotto la lancia et infilzato con essa il serpente nella boca e nella gola, mentre il cavallo fuggie quello animale, che par che se gli vogli con le ale aperte lanciare adosso, San Giorgio rivoltandosi, con un man rovescio mostra tagliarli il collo. Sono intorno a quello animali morti, mezzi mangiati, et ossa divorate da lui. Dal cielo viene uno splendore, che mostra la grazia e la liberazione di quella fanciulla, quasi tremante, spettando d’esser devorata. Ha sopra uno epitaffio con lettere che mostrano, che chi confida in Dio, vince la superbia et i veleni della invidia di tutti e mostri; et dicano cosi: cONCVLCABIS LEONEM ET DRACONEM. È sopra il frontespizio dinanzi una Nostra Donna Asunta, in uno ovato, fatta per il titolo della chiesa, poi che l’altare è dedicato a San Giorgio, avocato antico di casa mia; e sopra detto ovato per fine un crocifisso di 3 braccia, di rilievo, con dua figure tonde che lo mettono in mezzo: l’una è la Nostra Donna e San Cosimo; che queste tre sono l’arme e l’insegnie mie che mi hanno guidato, aiutato e difeso. Sono nel fine otto candellieri grandi, che tengono otto lumi. E per il vano, ch’è drento, fra una tavola e l’altra, vi è una scala asgiatissima, dove si vano acendere. Sotto gli dua altari fino al piano della chiesa, che è l’alteza degli scaglioni et altari, che son voti, e si scende da uno de’ lati, è una stanza, larga braccia 5 et lunga 6; la quale ha il lume per le teste dello altare per duo grate di marmo straforato, che si vede drento ogni cosa. La quale è tutta lavorata di stuco e di pietra, e sopra uno altare, dove è ossa di santi drento, è murato un tabernacolo di nocie, ferrato, nel quale ho messo drento la testa di San Donato, vescovo e protettore della citta d’Arezzo, con il braccio di San Iacopo interciso et i denti di Santa Apollonia; et drento lanpane senpre di lumi et atorno di fuori a detto altare, che onorano il corpo di Cristo et i corpi e reliquie di que’ Santi. Oltre che ho fatto dua finestre di braccia dua larghe et alte sette nella facciata della chiesa volte a mezzo giorno, che danno lume perfetto et all’opera et a tutta la chiesa coi vetri di mandorle bianchi. Ma quello che ha fatto meglio che cosa nessuna et ha dato spazio alla chiesa e comodità a’ preti e veduta e grazia a questa opera, è stato l’aver levato io dinanzi il coro di legniame e messolo dreto nella capella maggiore, nel quale fanno le voci miglior tuono; e posti a sedere i popoli nelle banche fra le colonne, liberano le tre navate, e che si vede senza levarsi da sedere tutta la chiesa e levare il Sagramento: che prima per il tramezzo della chiesa e del coro l’inpedimento del leggio si aveva a scaramucciare col capo a vedello. Ho fatto poi amattonare la chiesa tutta e fatto sopra tutta l’opera un baldachino di braccia 12 largo e braccia 8 per l’altro verso, secondo il garbo dello altare. Né ho mancato far onorata memoria di Lazzero Vasari, picttor famoso de’ suoi tenpi e di Giorgio, suo figliolo, architetto, mio avo, in un quadro da basso; aconpagniandolo da un altra banda coi ritratti di mio padre e di mia madre, l’ossa de’ quali ho tutti insieme collocati ‘n una sepoltura in terra, dreto allo altare nel mezzo di quel coro: nella quale giudico volere insieme, quando piacerà a Dio, riposare queste travagliate ossa, pur che lo spirito sia degnio della gloria Sua. Posso, Signior mio dolcissimo, doppo Dio, allo onore del quale io ho dedicato questa opera e de’ suoi Santi, ringraziallo di tanto dono et aver obligo e benedire Vostra Eccellenza Illustrissima, la quale coi Suoi santi consigli, danari et aiuti, che mi son valuto dallei da tutte le bande, ho potuto con tante comodità condurre una tanta opera; la quale è stata cagione, che quella chiesa, sì onorata e tanta amica e nel core della città, è rifatta di nuovo e risuscitata da morte a vita, e dato animo al collegio di que’ canonici di tenerla e di ufizialla meglio. E se Dio mi concederà vita, spero anche, con la liberalità che userà verso le mie fatiche Vostra Eccellenza Illustrissima, fargli la dote. Là dove io confesso, che il grande Iddio, che mi fè degnio della servitù di Vostra Eccellenza, ha voluto che io partecipi della grandezza Sua e lasci nella patria mia a’ mia cittadini sì onorato ricordo et illustri la povera casa mia, oggi si può dir felice per i tanti utili et onorati benefizii, riceuti da Lei. Per il che conoscendo quanto Le son tenuto, io e le ossa e reliquie di que’ Santi, prima in preda alla polvere et ora illustrati per Lei, piglierano dinanzi a Dio et per Quella et per me la protectione e defensione nostra; oltre che quella città, que’ popoli ne restano sì amirati e satisfatti, poiché inaspettatamente e sì presto è venuta loro una opera sì grande e con tante comodità, la quale resterà a’ posteri senpre in onore di quel luogo et in memoria di Vostra Eccellenza e del Suo Giorgio. Il quale ha ripreso nel suo ritorno l’ordine delle facende di Quella, e ne darò brevemente aviso, se bene lungamente ho fatto della mia tavola sì gran diceria: tutto, perché sia avisato delle mia actioni, credendo però, ch’el vescovo d’Arezzo, che sagrò l’altare e traslatò l’ossa di que’ Santi, gniene abbia per aventura scritto più lungamente. E tornando alla sala grande, Le dico che n’è alzato cinque cavagli e postovi sopra il tetto, e fra otto giorni saranno finite tutte le mura da tutt’ a dua le bande per alzare il resto; e credo, che per tutto questo mese, secondo che io veggo lavorare maestro Bernardo, arà finito di alzare e coprire fino alla metà della sala: dove maestro Batista, che già è a ordine per metter su il legniame, che l’ha finito di scorniciar, tutto spero che scuorrono, che per tutto questo anno seguente si finisca a fatto ci riuscirà. La picttura de XXI quadri andrò dandogli fine per forza, che ho pieno e la casa e Santa Croce. E perché sono sconci a maneggiare, vedrò di darli fine per potergli mettere nel palco, perché patirann meno; e sgonbererò le stanze per dar principio a 18 che restano. L’opera de’ Magistrati conpariscie forte; et alla venuta di messer Sforzo, che sarà di corto, d’ogni cosa sarà di vista raguagliata, così dell’opera di Prato di messer Carlo de’ Medici, quale si finì; e torna benissimo. El frate con le tavole di Tolomeo lavora gagliardo, e Fra’ Miniato Pitti l’ha aiutato e insegniato molte cose; e sarà cosa rara, scrive a Vostra Eccellenza Illustrissima. Fra’ Miniato e’ vorebbe non so che grazia da Vostra Eccellenza Illustrissima: e perché va a capitolo, Quella gli facci ogni favore. Lionardo Buonarroti si risolvé, che le figure di via Mozza sieno di Vostra Eccellenza Illustrissima, et gniene fa un presente, acciò Quella si ricordi di Michelagniolo suo zio, et di lui pregandola acettarle per gli oblighi che gli ha con casa Medici et con Vostra Eccellenza Illustrissima; et anche spera portarvi da Roma qualcosa: che sarà qui alla fine di questo mese, perché la sepoltura pensa di porvi cose a proposito, et che la faccian e’ più eccellenti della Accademia. La quale nel mio ritorno ha dato principio a tredici statue per l’esequie et a XV storie di picttura, senza gli altri ornamenti come dal consolo e dalla Accademia arà inteso per l’invenzione, fatta dal Signor luogotenente e da noi 4 sopra questa onoranza; e sarà cosa reale, degnia di questi eccellenti et di questa virtuosa Academia, nata e nutrita sotto l’onbra Sua. Restami dirli, che se Vostra Eccellenza non fa dar principio a quella muraglia della Madonna della Umiltà di Pistoia, quel che s’è murato, che ha auto duo vernate con ghiacci e pioggie adosso et una state ardente, si guasteranno tutte le pietre vechie, e le nuove non si aconceranno; et hanno i danari sul Monte della Pietà e hanno bisognio di pochi per volta: l’ho detto più volte a Ser Giovanni, il quale mi ha promesso, come e’ fa a ogniuno, di fare; e siamo alle medesime. Lo ricordo a Vostra Eccellenza Illustrissima, per esser cosa pia. Quella mi perdoni, s’io sono stato lungo, poiché ho auto a scrivere in questa volta le lettere, che andavono nello spazio d’un mese che io sono stato fuori. E Nostro Signore Dio per benefizio comune di tutti La feliciti et adenpia ogni Suo desiderio. Di Fiorenza alli 18 di aprile MDLXIIII. Di Vostra Eccellenza Illustrissima. Obligatissimo Servitore Giorgio Vasari 1 . 
 
 
 1 A Sua Eccellenza piace il tuto e di’, seguitate quanto avisate. | Risposi a la Sua di subito al Duca: par, che avete meso ne la Vostra capella tuti Santi del calendario. Andiane a Pietra Santa. Datemi alcuna de le vostre lettere per pasar il tenpo tra le Grazie. Il suo Montalvo. 
Signor Spedalingo. La Signoria Vostra sappi, che io sono in casa intorno a mia madre, che passa a l’altra vita. Vi mando la chiave del forzieri ch’è là drento, che la Signoria Vostra lo facci aperire e mi mandi una veste di mucaiardo bisgio tagliata, ch’è in un fardello, e mi rimandi la chiave o la serbi apresso di lei, e mi vi racomando etc. Giorgio Vasari. Al Reverendo Signor lo Spedalingo de’ Nocenti. 
Molto magnifico Messer Giovanni. Io mi trovo nel letto indisposto e sono stato parecchi dì male, che così interviene a chi ne vol troppo, e perché siate nella medesima bilancia, non fate come ho fatto io. Questa settimana scrissi in risposta d'una mandata per un navicellaio da voi con quattro teste che non inportavano niente, perché non se aràno a mettere in opera adesso, ma sarebbe bene inportato se non tutta dua, almeno un de que’ marmi per l'arme de magistrati, che si promesse al Duca che a San Giovanni la troverebbe a buon termine, e tenendo questo ordine non s’era cominciata. Vi prego adunque che se mai faceste servizio nesuno, che me ne avete fatti pure assai, che questo che inporta l'onore, l'utile e il contento di questo universale, di messer Vincenzio e mio, oltre il comandarlo il Duca, che pilgliate tanto scomodo di far sì che per ongni via questi dua sassi quanto prima si conducano al porto, e se non dua, almeno uno, e costì che volglia, che l'ha da pagare la fabrica; e fatene mercato, perché colui, che venne qui con quelle quattro teste, chiedeva uno scudo dell’una, che non val tanto il marmo, oltra che pur sapete, che un navicello ne portarebbe tre se non tutte, né se li dà altro che dieci lire del porto, e se pure fosse stato sengnato da la Signoria Vostra quel che li si avea dare, tutto li si saria pagato; inperó contentasi costì, che tutti li danari se rimetteranno qui a chi direte che si paghino. L’inportanza dello scrivere che vi si fa non ha fruttare altro se non che per l’amor de Dio, levata ongni ocasione, subbito a l’auta di questa procurate che si caricano questi marmi, perché farete uno ufizio utile e rilevato. Direte al Signor Montalvo che mi perdoni, che il non me sentir bene è cagione ch’io non li scrivo, ma che procuri che l'academia abbi risposta e aiuto da Sua Eccellenza per l'esequie de Michelangniolo. Altro non me ocorre se non che resto al servizio suo e di messer Francesco Busini, dicendovi per parte del Signor Spedalingo, che se voi non li mandate a dire per conto di quelle lettere che volete far sotto quell’arme, il concetto che volete, o per benefizio comune de’ populi e de la città, o l'aver cavato quell’aqque per sciugare e paduli e far le mulina, e insomma quel che volete ch’elle dicano, lui non sa che si fare, e io non so che me vi mandare, se non me le dà; e vi bagio le mani. Di Fiorenze il dì 22 de aprile del ‘64. Di Vostra Signoria Servitore Giorgio Vasari pictor Aretino Al molto Magnifico Mr. Giovanni Caccini Proveditore di Sua Eccellenza Illustrissima. 
Signor Spedalingo mio. Dico mio, perché io non ho nulla in questo mondo che sia mio se non voi, il quale a tutte le mie occorrenzie siate refugio, e sendo che Domeneddio, quando fecie me, fecie poi anche nascier voi per mio bisognio: onde io vengo a esser vite retta e guidata da un palo, che mi fa parere più che quel che non sono. Le vostre mule, il vostro garzone si son portati tanto bene, che se io fussi costì, io gli farei un arco di festoni e di sachi di biada. Ora noi sian condotti salvi; e mille grazie a voi, che se bene io so’ pratico fra frati, non dico Dio vel meriti, per non parer furfante, ma dico bene, che vi ho obligo, e mi avete condotto a tale, che mi ricordo doppo Idio più di voi che del Duca. Orsù, io mi spedirò per esser, fatto le feste, costì, acciò vi goda meglio che non ho fatto; e le cose qui son disposte a far ogni mia volontà, né uscirò punto della voglia vostra né de’ ragionamenti passati. Per ora non dirò altro se non, che sono al servizio suo. Intanto state sano e amatemi. Di Arezzo alli VIII di aprile MDLVIII. Di Vostra Signoria servitore e amico vero Giorgio Vasari. Al Molto Magnifico e Reverendo Don Vincenzio Borghini, spedalingho degli Innocenti, Signor mio Obss. Mo. A Fiorenza. 
Molto Magnifico Messer Giovanni. Ho riceuto la vostra de 27 stante et ho inteso che le robe le manderete. Lassate ire i limoni e il lino, il cotonato et il tuberio mandatelo perché se ne patiscie e quanto prima lo manderete, ci sarà più grato a me et alla Cosina. Della perdita di Raffaelo non scade dirne più, sapendo la Signoria Vostra che il buono va via et il cattivo resta. Il priore certo è dolentissimo, pur anch’egli s’anderà acomodando et in somma siano un monte di pazzi a por le nostre speranze qua; atendiamo al fin di questa anima che’l corpo lo trasciniamo troppo dreto a queste coglionerie. Orsù non vo predicarvi questo carnovale; questo basti. Ho inteso che le cose mie, cioè degli amici non son negoziate; ricordatelo al Signor Caccino et al Signor Montalvo al ritorno di Pietrasanta. Ho inteso che lo scafone s’è caricato di mischi e porfidi per condurli qui e che le mie teste non erono a ordine e che avete caricato l’appamondo, che di tutto arò la chiave e l’ordine di chi me lo consegnierà, che sarà il figlio del Particino, che tutto sta bene. Verrà dalla Signoria Vostra Frate Igniazio, fratello di Messer Vincenzio da Perugia, che fa quelle carte. Vi sarà consegniato un modello della Guardaroba di Firenze che s’è diritto alla dispensa, che lo consegnierà alla Signoria Vostra, quella lo consegnierà al detto frate che ha da essere con Messer Sforzo, e lui lo introdurà al Duca. La Signoria Vostra li darà queste lettere che ce n’è una che va a Messer Sforzo e l’altra a Sua Eccellenza, che gniene darete che gniene dia, et al frate direte che vadi dal Duca, che già gli ho scritto d’ogni cosa che lo risolverà. E con questo farò fine raccomanandomeli e direte al frate che, volendo rimandare il modello, ve lo renda. Salutate il Busino e gli amici. La mia Cosina vi saluta e non ha lino, sollecitate, perché questo carnovale si dà fuoco al Pennechio delle fatte. Di Fiorenza alli 29 di gennaio 1563. Di Vostra Signoria Servitore Giorgio Vasari Al Molto Magnifico Messer Giovani Caccini, Proveditor di Sua Eccellenza Illustrissima e Signore mio. A Pisa. 
Illustrissimo et Eccellentissimo Signor mio. Poiché Vostra Eccellenza Illustrissima partì, aviano ateso a metter su tutto il resto de’ capitegli e cornici della prima branca della scala; e siamo risoluti gettar le volte, ora che s’è fatto le provisioni. Così si atende alzare i muri della sala grande intorno; e se maestro Bernardo fussi stato sano, aremmo cominciato alzare i cavagli. E perché, come Le dissi in vocie, conosco che questa vernata noi non ci potreno valere della persona sua né alla sala né anco a’ Magistrati, se bene e’ vi tiene in ell’uno e nell’altro luogo tutti e’ sua muratori, si contenterebbe mettervi un capo, fino che possa lavorar lui; che sarà d’utile a tutte le fabriche et a me levarà molto tenpo, che io perdo andare inanzi et indreto. E come gli ragionai, che si contenterebbe lui et io, che ci si mettessi per questo tenpo il Maiano; che nell’uno e nell’altro luogo ha lavorato gli anni e mesi, Vostra Eccellenza Illustrissima si degnierà per l’amor del magistrato de’ proveditori della fabrica segniar la suplica, che li mando, acciò le cose vadino per l’ordine loro; ancora che Vostra Eccellenza abbi dato ordine che gli architetti mettino loro i capi maestri et i muratori. Mando la suplica di Ceco del Tadda, acciò Quella doppo tante lunghezze gli facci pagar a chi Ella dirà, la sua provisione di ducati 8 il mese et l’ordine di quel che volete che facci. Sarà con questa l’informazione della suplica di Leone Lanbardi da Castiglioni Aretino, che chiesi a Vostra Eccellenza in voce la grazia del promutargli la condannagione in confino per la sua povertà; e volendo fargli per amor mio la grazia intera, non lo discosti o della podesteria di Castiglioni o capitanato d’Arezzo o Cortona, rimettendomi sempre al Suo sano e santo iudizio. Domani si finiscie di coprire di colori uno de’ quadri grandi di braccia 8 per ogni verso, che ci dà animo, che la sala si vederà presto su, Dio lodato; et n’è fatti di legniame finiti XXIII, che n’è coperti di colori fino adesso XI, che questi hanno a essere fino a tutto agosto il lavoro di questo anno. Ho dato principio al tavolino a segare i diaspri e lo farò finire conforme alla volontà Sua; et così fo finire a fatto la camera di sopra di metter d’oro. Il frate per le tavole di Tolomeo dal priore di San Marco s’è ottenuto, e l’han dato volentieri, perché non vogliono perder Santa Maria Novella più tosto il frate; dove io ho cominciato a fargli far de’ cartoni di quelle tavole; e come ne sarà in ordine, ne manderò a Vostra Eccellenza. Intanto Don Miniato, ch’è in visita a’ frati, tornerà, e si farà il resto. Assettai la cosa di Don Luigi con maestro Francesco, e lavorano; e fu il consiglio di Vostra Eccellenza perfectissimo: che Nostro Signore Dio lesalti et feliciti secondo il Suo desiderio. Di Fiorenza alli 4 di ottobre 1563. Di Vostra Eccellenza Illustrissima Umilissimo Servitore Giorgio Vasari. Allo Illustrissimo et Eccellentissimo Signor, il Signor Duca di Fiorenza et Siena, Signor et Patrono mio unico. Al Poggio. In man propria. A’ messer Giorgio Vasari. Sta bene Lel. T. 6 di ott. Bre 63. 
Molto Magnifico Messer Lionardo. Poi che le scrissi oggi otto giorni, mi trovo una sua molto amorevole et insieme col vostro mandato, il corpo di quel santissimo vechio, splendore delle nostre arti; dicendovi che se voi avessi mandato a questa città un gran tesoro, non saria stato maggior dono, quanto è parso questa reliquia tanto celebrata et onorata. Sarà, messer Lionardo, portato in sulle spalle di tutti gli academici da dove è fino in Santa Croce; et si farà il diposito e quanto avisate. Né ho voluto si scassi, né che si tochi. L’ho fatto suggellare alla dogana fino allo arrivo suo. Et di tutto ho stamani dato aviso a Sua Eccellenza Illustrissima; et intanto io spetto la Sua lettera, che Le chiesi, per potere scrivere poi più distesamente in benefizio vostro, che son certo, che Sua Eccellenza, che so che vi ama, vi farà ogni servizio. Del fargli sepoltura mi piace; e perché messer Daniello mi scrive delle statue e marmi di via Mozza, di tutto n’ho dato aviso a Sua Eccellenza Illustrissima. Et se messer Daniello vi vol far disegnio di ciò, non le paia grave farne uno con la figura di via Mozza et un altro senza, perché il Duca, che forse non si vorà risolvere, se non mi parla in vocie, possiamo, se voren farla con la figura, mettervela e senza ancora, quando che non lo posso sapere, se arà animo di servirsene; et io non mancherò anche di rispondere alla lettera di messer Daniello, al quale me li racomanderete. Et sopra tutto vi ricordiate di quel che vi ho detto di informarvi bene delle cose di San Pietro dal 50 in qua, perché io possa agiugnere, come le scrissi, alla vita sua quel che manca, per defensione di molti tristi. Questo vi basti, che so siate savio. Ho piacere gli avisi che mi avete dati delle cose vostre, che le reputo mia, perché se bene non vi sono congiunto per sangue, son congiunto in amore; che senpre arò afezione e devozione a voi et a tutta la famiglia vostra, perché sono tanto obligato all’ossa di Michelagniolo; poi amo la bontà vostra, e lo vedrete alla giornata. Andatevi spedendo; et intanto, se di qua vi scade cosa nessuna, fate conto che ci siate voi stesso, ringraziandovi, che... mi fare ingiuria, perché troppo le son tenuto per più cagioni. E questo basti. Non vi vo far cerimonie, perché già dovete conoscier la natura mia. Basta, che ogni avere e poter mio sarà anche in potere vostro et il vostro mandato vi dirà a boca il successo dello seguito. State sano et amatemi. Di Fiorenza alli X di marzo 1563. Di Vostra Signoria Amico et Signore afezionatissimo Giorgio Vasari. Al Molto Magnifico Messer Lionardo Buonaruoti, Amico et come fratello. A Roma. 
Molto Magnifico Messer Francesco. Poiché la Signoria Vostra è diventato Messer Giovanni mentre che egli starà alla Sassetta, scriverrò a voi et le dico che arei caro che la Signoria Vostra mandassi il conto di quel che l’hanno speso per me, perché l’acotonato è di un mio che lavora meco e non so quel che e’ costò, perché possa rimettere e danari. Fatelo adumque che mi farà piacere. Apresso giunse la cassetta e libri salva et spettiano e marmi. Altro non mi ocorre, se non che mi sarà caro diate le incluse, e mi vi raccomando. Quando Messer Giovanni è tornato, salutatelo e dite che a’ trionfi io son cacciato via et non varrà dire come dite voi, le son mattie; che fa così piacere oggi vedere vn branco di porci più che di frati. Et son vostro. Di Fiorenza alli XI di marzo 1563. Di grazia fate dar l’encluse che mi son state raccomandate. Di Vostra Signoria Servitore Giorgio Vasari, Al Molto Magnifico Messer Giovan Caccini (sic), proveditor di Sua Eccellenza Illustrissima. A Pisa. 
Illustrissimo et eccellentissimo Signor mio, Giorgio Vasari pictore et servitore di Vostra Eccellenzia Illustrissima, avendo già consumato vicino a sei anni in servizio di Quella et per utile et onor suo non perdonato né a fatiche né a disagi il giorno e la nocte e con maggiore e migliore animo seguitato, non guardando a molte contrarietà le quali potevano levarmi dal servizio di quella, ho senpre auto fede in Dio e nelle parole amorevoli che più volte mi ha dette Quella, le quali sono state di tanto valore coi fatti insieme, che mi han fatto risolvere a non servir mai altro che Vostra Eccellenzia Illustrissima ancora che di fuori, com’ella sa, da re e da papi mi sia stato fatto, per levarmi da questo servizio, molte oferte. Insonma. Signor mio, com’ella vede, io mi son dedicato a lei, innamorato delle sue virtù, per volerla servire con ogni mia devozione fino alla morte, né ho pensato né penso mai né a’ mia guadagni, né a mia comodità, dolendomi di non essere nato ricco talmente di roba, come son d’animo, che io potessi servirla senza premio, come meccanicamente et con mia vergognia mi è forza talvolta noiare con la mia povertà l’alta mente di Quella, la quale per sua benignità, doppo la provisione che mi si dà, mi fe’ grazia della casa che dal Fisco mi fu data in Borgo Santa Croce, per la quale io vo ogni anno debitore della pisgione: così son ito degli scudi 500 che quella mi fa pagare a messer Antonio de’ Nobili. Similmente i frutti del podere di Montui, che mai dal detto messer Antonio ho potuto far dichiarare il fitto e pur credo andarne debitore; oltre che per amor di Vostra Eccellenzia Illustrissima sono stato fin qui rispettato in Arezzo, da chi riscuote il balzello per non avere auto il modo e da altri mia creditori che ho ancora scudi 400 di debiti vechi: la qual somma tutta insiemi è tanta, che se io avessi a satisfare Vostra Eccellenzia e loro, non mi rimarrebbe tanto che io potessi render la dote de’ mia beni alla mia consorte. Dessidero, Signor mio, che s’el vostro Giorgio ha trovato grazia apresso la bontà e grandezza Sua, e se la fede mia e la servitù e questa mia poca virtù, la quale ogni dì crescie allo splendor di Vostra Eccellenzia Illustrissima, che fuor de’ suoi alti pensieri ella riguardi che non posso vivere, né star quieto d’animo senza lo aiuto suo, avendomi Dio fatto nasciere più per comodo d’altro che mio, e massime di mia sorella e parenti poveri, i quali cotidianamente sovvengo, et ancora mi bisognia pensare alla dote di quattro nipotine, nate di mia sorella, con tre maschi, che n’è uno cieco¸oltra due altre che ne ho allogate, le quali opere pie credo che sien cagione d’ogni felicità mia e grazia apresso di Quella. Oltre che ho quaggiù grossissima spesa, sì per gli anni cari, sì perché so’ il berzaglio di tutti i forestieri, oltre a’ parenti miei da Arezzo, i quali senpre mi tengono la casa piena, senza il vestire nostro di casa, cavalcature, servi et serve et altre ingorde spese che ogni dì mi sopraffanno, che per ripararmi mi sono già invechiato e consumato la vita, sendomi trovato il più delle volte le feste a lavorare in casa, a qualche cosetta per ripararmi alle spese straordinarie, per non noiarla. Io non dessidero, Signor mio, altro se non che, con buona grazia sua, la mi facci saldare questi conti et mi si mettino in credito all’incontro a l’opere fatte, e non bastando, per l’altre che s’hanno a fare e con tutto quello che piace a Lei. Che tutto chieggo per fermare per sempre l’animo mio e levare il non molestarla più; e s’Ella pensa, com’Ella ragiona, che io seguiti l’opere cominciate et il far la sala grande, mi farà grazia il liberarmi la casa del tutto, nella quale, se non vi si spende in aconciar le stanze terrene per le volte sfondate per la piena et le cantine piene di belletta, che se ne pate incommodo assai, per non v’essere stanze da potere abitare né far cartoni, né quadri et altre cose per il Palazzo vostro. La villa di Montui per essere diserta e non coltivata non vi si ricoglie niente. Sol la casa è comodissima et me ne va assai. Dessidererei, piacendo a quella, che poi che le erede di Pandolfo della Casa hanno debito al balzello, albitrio, spoglio et acatto scudi 4984, che Vostra Eccellenzia mi facessi fare creditore e che aparissi che io avessi pagato a quel conto scudi 1500 al balzello, acciò potessi aver regresso contra quel luogo et beni, il quale aconcerei con comodità mia e leverei i pensieri delle mie ville di Arezzo, nelle quale spendo e non le godo: che potrei, servendola, goder questo. Et ancora mi saria grato il farmi can[c]ellare scudi 50 del resto del balzello di Arezzo; tutto questo che dico, Signor mio, è un modo venutomi in fantasia per fermarmi e vietarmi e per meno molestarla; ma più volentieri et di questo e d’altro mi ci tenterò che venga dall’animo e valor Suo, che sarà con maggiore e miglior aconcio che non penso io, rimettendomi sempre alla grandezza e liberalità Sua, che di tutto dessidero la buona grazia di Quella e fermare l’animo mio per sempre. Che se ciò che gli ho chiesto seguirà, sappi Vostra Eccellenzia illustrissima, che Ella darà la vita a un suo fedelissimo servitore et animo maggiore a questa mia virtù e farà che sempre io non penserò mai se non di far per questa città e per le cose Sue altro che cose rare e memorie onorate, acciò Dio grandissimo, per mezzo di quella mostri a’ posteri l’amorevolezza che usa verso la virtù mia et la mia servitù, acciò che così, come nell’altre liberalità grandi verso i buoni e virtuosi ha fatto e fa giornalmente. Acresca Dio maggior dominio e forze per remunerazione di quelli che odiano il vizio e seguitano le virtù, dove cercando io con ogni studio imitarli, dessidero che vostra Eccellenzia mi conpiaccia di ciò per rimanelli ogni giorno più obligato, ché anche senza questo obligatissimo gli sono e con tutto il core umilmente fo reverenzia. Ad Antonio de’ Nobili che l’oda, vegga e intenda quel che vuole e ne riferisca a Sua Eccellenzia 
Molto Magnifico e Reverendo Signor mio. Doppo che io vi lasciai con l’ultima mia con tutti que’ favori ch’è stato possibile e con il fatto dove noi passavamo, non è stato luogo che non abbi questo Reverendissimo e Illustrissimo presentato, offerito e mostrato contentezza infinita; e l’ultima la mostrò il Reverendissimo Farnese, il quale a Ronciglione fecie al Cardinal nostro un pasto e alla famiglia, che fu stupendo. La sera, che fu il mercoledì, a Bracciano il cardinale Santa Fiore fecie non pasto, ma nozze al Cardinale e alla famiglia: insomma, Signor mio, non ho visto mai allegrezza in ciascuno luogo tale. Così arivato il giovedì sera in Roma, che fu incontrato da 4000 cavagli e cento cochi innanzi e aconpagniato poi al Popolo da sei cardinali, Santa Fiore, Buon Romeo, Fulignio, Ferrara e Trento, Montepulciano, cosa insolita. Così a du’ ore i cardinali, nipoti del Papa, vennono in un cochio per il cardinale de’ Medici e lo condussono al Papa: al quale basciato il piede, Sua Santità gli parlò parechi parole amorevoli, dimandandoli, se egli avea mai letta la lettera, che scrisse Lorenzo Vechio a Leone quando andò a Roma, confortandolo a studiare e imitare gli avi suoi. Il Cardinale gli rispose a ogni cosa benissimo e talmente, ch’el Papa lo ribasciò duo volte. Ragionò seco fino alle 3, poi prese il Cardinale licenzia; e ritornato al Popolo, dormì per ordine del Papa quivi, e la mattina venuti in pontificale tutti i cardinali, stupivano a vederlo e il far tanto bene e con gravità le cirimonie loro. Così arivati a palazzo con maggior numero di cavalli e cochi e con tanto popolo, che per la letizia tutta Roma s’è commossa, e ogniuno lo va giudicando Papa, ebbe il capello al solito con gran calca di gente; e poi basciato tutta la famiglia sua il piede al papa, andò con Sua Santità a desinare. Doppo andò in San Piero col papa al Volto Santo ed è ritornato a casa poi, che ogni Signore lo visita e si porta da vechio e par che sia nato in questo ufizio. Io mene son rallegrato. Intanto il mio Michelagniolo è tanto vechio, che spero cavarne poco. Così andrò facendo per ispedirmi. Altro non mi occorre, se non che spero, che la mia tavola mi sarà pagata; e già o cominciato a dar ordine di fare il ritratto del Papa, che presto si finirà. Salutate tutti e nostri e vostri di costì, e voi state sano e avisate. La cosa mia d’Antonio de Nobili ve la raccomando. Di Roma alli 29 di marzo. Di Vostra Signoria Servitore Giorgio Vasari. Al Molto Magnifico e Reverendo Signor, il Signor Spedalingo de' Nocenti. In Fiorenza. 
Io non mancarò, Signor Spedalingo mio, di dirvi, come Sua Eccellenza è stata a Radicofani; e iersera aloggiò a Chianciano. Così oggi sarà in Chiusi; e vistolo, se ne tornerà per la via di Sartiano a Monte Pulciano e passerà a Scanna Galli per ire a Lucigniano: tanto che si conduca a Monte Alcino e di quivi a Siena, dove egli è aspettato, e perché la Signoria Vostra sappi le nuove di Roma e quello che ‘l Duca ha fatto, vi mando inclusa in questa una lettera dello Amannato. Sarebbe a proposito per molti che vi spettano, che la Signoria Vostra fussi di ritorno; e io particular l’arei caro, perché mi par esser senza voi quel che un busto senza capo. Io atendo alla mia scala, la quale, quel dì che lavororon senza me, ho auto a guastare ogni cosa. State sano e raccomandatemi a Ser Antonio. Altro non mi occorre. Di Fiorenza alli 4 di gennaio MDLX. Di Vostra Signoria Servitore Giorgio Vasari. Al Molto Magnifico e Signor mio observandissimo, lo Spedalingo de’ Nocenti. A Poppiano. 
Illustrissimo et Eccellentissimo Signore mio, Patrone osservandissimo. Li scrissi oggi otto giorni, che del broccatello non ci è pezzi da far tavole, salvo che ho trovato cercando pezzi di dua palmi, che mi dicano questi che atendano ai mischi, non c’essere stato già 6 anni pezzi che passino un braccio. Però se a Vostra Eccellenza piacie che io faccia inpresa di questi pezzi per cometterli insieme, me ne dia ordine, perché gli manderò con fogli tagliati e la grandezza loro et il costo che qui gli tengano cosa d’inportanza. Io credo, per quel ch’io veggo, poiché ho detto a Sua Santità che non posso fermarmi, che sarò spedito presto, ateso che finito che arò un disegnio del Giudizio Universale, ch’egli vole fare per una tavola da mandare al Bosco per porla sopra lo altar maggiore, che credo ottenere da farla in Fiorenza, me ne potrò tornare; et io lo desidero per cominciar la sala, dove io prego Vostra Eccellenza Illustrissima di far che Atanai de’ Medici, a chi si lasciò la cura, sia sollecito a far tirare inanti a maestro Bernardo, che, per quel che di nuovo ho rivisto, nessuna opera di grandezza e di richezza la passa e mi si inponga, se arò da fare altro acciò torni a servilla e goderla. Qui da Nostro Signore s’è ragionato del nome della felice nascita di Vostra figlia, che alcuni vogliono che Leonora sia il nome, per la memoria della Illustrissima Signora Duchessa, madre di Vostra Eccellenza Illustrissima, e per dar ancora speranza a coloro, che riceverono tanti benefizi da lei, che non resti morta. Altri tengano, che abbia per molti rispetti aver nome Maria, per rinnovare la madre di Vostra Eccellenza Illustrissima e la sorella e per la memoria della regina Maria, donna di gran valore e virtù in casa d’Austria, oltre alla devozione che porta Sua Altezza alla Vergine Gloriosa. Che di tutto Nostro Signore disse: "E' basta che sia il nome secondo la volontà de’ padri", sapendo che l’essere nata di sì ottima e religiosa madre e sotto il santo battesimo, il tutto vale. Ho visto in questo vechio santissimo grande allegrezza, perché ama Vostra Eccellenza Illustrissima et il Signor Duca et molto Sua Altezza. Et con questo... Di Roma alli 8 di marzo 1566. Di Vostra Eccellenza Illustrissima obligatissimo Servitore Giorgio Vasari. Allo Illustrissimo et Eccellentissimo Signor mio, il Signor Principe di Fiorenza e Siena, Signor mio. A Fiorenza. 
Molto Magnifico Messer Giovanni. Nel ritorno di Sua Eccellenza Illustrissima mi raguagliò di tutte le cose di costì atenenti alle muraglie e particolarmente mi dise della Chiesa de’ Cavalieri, in che termine si trovava e che presto si porebbe il tetto. Distesesi col ragionamento cha disegniava, che si facessi la facciata di detta chiesa di mischi, parte di queglii di Saravezza e parte d’una cava che dice essersi di nuovo trovata costì molto vicina, e che ha opennione che sieno di quella sorte che sono drento al tenpio di San Giovanni di costì. Finalmente e’ mi ha conmesso che io mandi a vedergli et farne la prova e vedere che lunghezze vi sono e la quantità, dove io per ciò mi disse, che a tutto s’ha a far capo a voi e che ‘1 muratore sa ogni cosa; per il che io mando Niccolò del Conato, che sia con la Signoria Vostra e vegga tutto et a tutto consideri e ne torni con tutte quelle certezze e raguagli che io gli ho ordinato, che avendo voi per piloto, satisfarà et a sua Eccellenzia. Et a me, et in questo non sarò più lungo bastando questo. Mi sarà ben caro che la cassa della sepoltura di Michelagniolo, ch’è a marina, la Signoria Vostra la alloghi e facciasi condurre con gli altri mischi de’ magistrati, che si pagheranno subito, e se si lassa indreto, che non venghino ora questa state, non potranno venir più, che tutto ho detto a Nicolò che vi ricordi, e tanto priego de’ marmi che sono delle figure per detta sepoltura, che’l Duca dice che si faccino caricare e condure, che tutto si pagherà; et a me farete anche servizio, acciò che si possa finilla, e perché so ch’ella non mancherà, non dirò altro e mi vi raccomando. Salutate Messer Francesco Busimi et gli altri amici nostri e mi vi raccomando. Di Fiorenza alli 15 di aprile 1567. Di Vostra Signoria Servitore Giorgio Vasari Al Molto Magnifico et signor mio observandissimo Messer Giovanni Caccini, Prove. Re di Sua Eccellenza Illustrissima. A Pisa. 
Serenissimo Gran Principe. L’essere io stato tanto senza dargli aviso alcuno di me e delle cose sue e di quelle di Nostro Signore è stato perché l'opera, che s’è fatta et che si fa, è riuscita tanta grande che sono stato rinchiuso in queste capelle da Dicenbre in qua, talmente che con la grazia del Signore Dio sono vicino al fine, et questa pentecoste penserò esserne fuori così del cartone della rotta di Val di Chiana, che ci resta a lavorar di mia mano ancora X di domenica, che fummo a 30 di aprile, che fu la festa di S. Pier Martire, al quale una delle 3 capelle è dedicata a quel Santo, si scoperse finita, che qua si dice, et io lo confermo, ch’ell’è la meglio cosa che io facessi mai. Sua Santità la consagrò e vi cantò la messa pontificale con molta sua satisfazione, e l’ho contento, come da altri, che da me, doveva saperlo. Basta che dove concerne et l’onor di Dio e di Vostra Altezza, che per fatiche o studii dell’arte mia io abbia o per lei o per altri a travagliare, io non manco ne mancherò mai e come creatura vostra farò senpre esaltare alle stelle il nome vostro, che non ho obietto alcuno che mi muova a far quel che fo se non la gloria et l’onore e la fama di Vostra Altezza. E vederà, quanto giovi Roma a chi vole studiare la nostra arte, nel cartone della rotta che io porterò meco. Et ogni ora mi par mill’anni d’essere dallei; e per servilla et per vedere le lastre degli artefici miei, che so che se paragoneranno quelle de' vostri et mia giovani, cioè Iacopo, Batista e Francesco da Poppi e Sandro del Barbiere, non faran poco; di maestro Giovanni Strada fiammingo non parlo, perché è un pezzo ch’egli è fuor di bottega, e se gli pare. Ho, signor mio, allegrezza che aviate condotto a fine, che credevo che Sandrino e Bernardo, che vi sono afectionati, non voranno né esser degli ultimi et passar tutti. Che Dio ne dia lor la grazia. Io ho cominciato a inviar la gente, madonna Cosina, mia consorte, ch’è stata questa quaresima qui a’ perdoni, s’è partita et ha auto da Nostro Signore molte grazie, et s’è contentato ch’ella vegga tutto il palazzo, et dove ha proibito che non entri donne, è ita fino in camera sua; e perché ogni di si anderà scemando gente, vederò d’essere spedito prima che sole entri in cancro, che qua non piove e ci comincia il caldo. Intanto quella mi ami e mi comandi; che Nostro Signor Dio gli dia ogni contento. Di Roma alli 4 di maggio 1571. Di Vostra Serenissima Altezza Servitore obligatissimo Giorgio Vasari. Al Serenissimo Gran Principe di Toscana, Signor Et Patron mio unico. A Fiorenza. 
Magnifico et Reverendo Signor Priore. Io ho riceuto la vostra el capriccio delle lettere dello Illustrissimo Principe, che ieri bisogniò finalmente dargli il suo quadrino, perché passassi tenpo che si cavò sangue; et io lo andai a trattenere, che ci è che dire et che ridere assai. Fu satisfattissimo et lo paragonò, partito che io mi fu, dove gli parve assai, che l’oscurità del mio facessi tanto lume, rilievo etc. In somma gli è tutto fiori e bacelli. Promessigli, che Francesco vostro gniene farebbe uno etc., che l’arà caro. E con questa ocasione potren fargli, fatto che arà qualcosa di bello, che lo aiuterò, un poco di bene a una delle sue sorelle, che certo l’amò. E stamani io ho fatto di mio mano il mio viso, ritratto dallo spechio, che non è infiato; et l’ha ritratta nel bossolo. Et se maestro Cristofano a Venezia non lo giostizia, areno una testa graziosa, perché l’ha ritratto bene afatto. Stasera lo manderò a Venezia. Intanto il Cino conbate coi Giunti, che non vorreno aver a stampare queste mascherate, entrate e trionfi, perché guasta loro la bottega. E finalmente ho parlato al Duca. Dice che si tiri inanzi, ma con brevità. Tanto ho scritto al Cino, che è ito alle Rose; e non credo che abbi a star molto che arà finito. Gli ho scritto e vorei anch’io satisfare, et alla vita mia et a chi n’ha bisognio; ma ci veggo male il modo. Io ho inteso, che giovedì sarà finito la vostra vendemia et io vorrei pur venire. Il Duca stamani mi ha detto, che vol vedere il cartone, né m’ha voluto dir, quando; et pur ci vorrei essere: tanto, qualche cosa sarà. Io farò qualche risoluzione, nanzi che sia troppo. Potete credere, che io ho voglia di venire per 3 dì almeno, che saranno 6 volte lo star nelle vinaccie, che mi basterebbe; et anche svaporerei, che n’ho bisognio. Da l’altro canto ci veggo male il modo: pur qualche cosa sarà, come ho detto di sopra; viviano e vedreno. Il Duca ha auto una statua di bronzo intera intera, che non gli manca niente, d’uno Scipion Minore, di br. 3 incirca, in atto di locuzione; e siano intornogli, perché ha mille capricci. Et questo sia il fine di questo. Poi che Arno doppo tanti preghi, che non venga grosso, è pur venuto, e l’opere del ponte si riposano, così forse poresti o tornar voi o venir costì io; et di nuovo mi vi racomando. Di Fiorenza alli 20 di Setenbre 1567. Di Vostra Signoria Reverendissima Servitore Giorgio Vasari. Porterò al Principe le vostre lettere oggi e poi o a boca o per lettere la raguaglierò. Al Molto Magnifico et Reverendissimo Signor mio, il Signor Prior degli Inocenti. A Tomerello. 
Molto Magnifico Messer Leonardo. A la vostr’ultima, che scrivete che partirete a l’ultimo di questo, non sarò lungo, perch’io mi trovo in letto un poco indisposto, pensando però con l’aiuto di Dio non avere altro. E da che sarete di ritorno, allora si ragionerà de tutte le cose vostre, che le reputo mia. E perché penso, che sarete a ora alle essequie di vostro zio, vedrete la virtù di molti, de’ quali vi servirete per l’opera vostra. A me basta in questo vostro ritorno, che mi portiate que’ particulari che vi ho chiesti della fabrica di San Pietro e l’altre cose attenenti all’opere più che a’ costumi o vita di Michelangnelo; e con questo fo fine, purché mi racomandiate a Ser Giovanni nostro e messer Daniello da Volterra. Di Fiorenza alli 22 d’aprile del 64. Di Vostra Signoria Servitore Giorgio Vasari, pictor Aretino. Al molto magnifico el mio onorando Messer Leonardo Buonaruoti. Roma. Al Macel de Corvi. 
Magnifico Signor Cavaliere. Non ci è nessuno di questi signori dottori che mi abbia ancor voluto dare nessuna traduzione delle volgari inscrizioni della camera di Cosimo Vecchio e credo che loro eccellenzie aranno auto più paura delle dette che della piena, sì gli trovo smarriti, onde mi son risoluto rimandare a Vostra Signoria i vostri et insieme con questa mia salutarlo e pregarlo che non si smarrisca quegli che io vi mando, a ciò si possa pur mettere qualcosa. Già ne arei scritto a Sua Eccellenzia, ma non sapevo se io mi facevo bene o male, quella che gli è appresso poterà da se stessa far quel che arei fatto io, ma non metter ciò nella filza che andorono le lettere che avevano a far comparire i ritratti delle città del dominio, che di queste non posso far così. Intanto io andrò sguazzando per Fiorenza in questa melma che ha portato Arno, il quale ha fatto lega coi Comessari della Belletta perché l’anno si lievi durante il loro ufizio e spero che la ritroverete ritornando più liquida che mai; et intanto andrò facendo il naso e gli ochi alle picture mie, ma non posso già mettere il vostro viso in opera poi che mi siete dagli ochi lontano, che ancor che io vi abbi in memoria, non è però de’ Baronci che si possa far non lo vedendo; spetterò adunque che la Vostra Signoria ritorni e lasserò lo spazio per ciò; intanto, andatevi facendo più bello. Quel poveruomo oste dal ponte alla Badia, che vi raccomandò ser Carlo assai e da me si ritrova ancora nel medesimo termine perché la Signoria Vostra lasciò la sua suplica nello numero de’ morti; adesso ho fatto fare un’altra informazione da’ signori Ufiziali di Grascia, con la suplica et con questa ve la mando et con altre cose apatenenti a Sua Eccallenzia Illustrissima gniene scrivo et lo raccomando; prego la Signoria Vostra a presentarla insieme con la suplica et informazione quando prima vi si porge occasione, acciò si possa cavar questo poveruomo dalle tane dove sta fuggiasco, e perché al suo ritorno possa assagiare del suo vino, il quale secondo dice ser Carlo, è bonissimo; insomma, quella lo facci che io particularmente gniene arò obligo infinito. Intanto state sano e amatemi, di Vostra Signoria servitore Giorgio Vasari Al molto magnifico Signor il Signor Cavaliere Guidi, Signore mio observandissimo A Pisa. 
Magnifico Messer Giovanni, Signor mio. Ho riceuto la Vostra, e m’è stata al solito grata; e mi son rallegrato, ché li marmi sien carichi. E se non sono, di grazia, la Signoria Vostra gli facci caricare; che qui se n’è penseri assai, e resterò in vergognia e danno: però vi prego di nuovo a farli caricare. Altro non ho che dirli, se non che quella mi comandi. Io comincio a star meglio, Dio lodato, e son vostrissimo. Di Fiorenza alli 8 di maggio 1564. Salutate messer Francesco Busini e gli amici. Di Vostro ServitoreGiorgio Vasari Al Molto Magnifico Messer Giovanni Caccini, Proveditor di Sua Eccellena Illustrissima. A Pisa. 
Illustrissimo e Eccellentissimo Signor mio. Messer Lorenzo Pagni, segretario di Vostra Eccellenza Illustrissima, mi venne a trovar oggi, dandomi nuova del felicissimo sponsalizio della Signora Dognia Lucrezia, che molto mi rallegrò. E così discorrendo sopra i preparamenti, che successivamente doverrà Vostra Eccellenza Illustrissima fare per l’onoranza di tal maritaggio, mi trovo le stanze di sotto più tosto, a volersene servir di tutte, indreto che altrimenti. Ma le non sono anche di sorte indreto, che con uno spediente, che metterò innanzi a Quella, Vostra Eccellenza Illustrissima non se ne possa servire. Primamente le stanze di sopra sono di serrature e di finestre e porte asolute, di maniera che Quella gagliardamente se ne può servire. Ma bisognierebbe la sala di sotto, dove son le storie di papa Leone, veder, che poi che io ho il palco sì innanzi con le storie, io per di qui a San Giovanni il finissi; che se bene non sarà messo tutto d’oro, o mancassi qualche cosa, finito le feste o ‘l servirsene, si può tornare a rifarvi il ponte per dargli fine; perché di drento son le storie e l’altre cose tanto innanzi, che si potrà scoprire, avenga che le cose finite faranno conosciere a ogni uno quelle che sono abozzate. Resta solo, che il mattonato non vi s’è pensato di farlo così ora, spettando metter su prima le finestre di fuori del palazzo. Che a questo ci è un remedio spacciativo: che al presente si tolga tanti quadroni, e in X dì si mattoni, che poi si smattonerà e rimattonerassi di sopra la sala della fonderia; e così non andrà male se non duo some di calcina. Perché mattonata, ci si potrà mangiare, e che sarà quella con le tre camere finite e dipinte fino in terra, cioè quella di Cosimo Vechio, quella di Lorenzo V[ecchio], e quella di Vostra Eccellenza Illustrissima, che son finite e mattonate, eccetto la di Vostra Eccellenza, che per ora si farà coi quadroni per farla anche quella al suo tenpo come l’altre. E la capella sarà finita del tutto a tale, che le scale principali e le segrete, che tutte son oggi finite afatto, si potranno adoperare per le stanze di sopra, e quando paressi a Quella di levar via la fonderia, che saria una savia elezione, si potria asettarla con lo inbiancarla o paralla, di maniera che, oltre che leveresti il fuoco e il funmo, che ha già rovinato e rovina tutta quell’opera, si leverebbe una bacanalia che oggi è diventata. Pur a questo e a ogni altra cosa rimetterommi, come senpre ho fatto, al giudizio di Vostra Eccellenza Illustrissima e questo, che io dico, non nascie se non per comodar Quella e onoralla senpre, e perché questa spesa fatta vi sparammi e vi facci pro. E se questo disegnio mio vi satisfà, Quella con maggior prestezza cene facci tocare un cenno, perché farò volare ogni cosa. Intanto io vado seguitando l’opera, ancora che X giorni sia stato intorno a mia madre, quale passerà a l’altra vita, tosto sendo rimastovi poco spirto, e per avere tutta la brigata Arezzo, son forzato non abandonalla. Restami a dirli, che non ho replicato alla conmessione, che io non lassi ritrar niente de’ ritratti del Museo. Questo l’ho fatto, ch’el Gello, che ne fa fare di questi che son per Fiorenza, me n’ha chiesti; e io non ho voluto dargniene, con dirli, che ricerchi Vostra Eccellenza Illustrissima Gli ho ben dato de disegniati da me di questi che son per la città, come il Pico, il Petrarca, Dante, il Boccaccio e simili, e a questo non sarà nessuno che senza l’ordine Suo facci niente. Della pianta del palazzo di costì non ho ancora cominciato a distender niente, ma sì bene a ghiribizzar qualcosa, poi che Quella alla mia lettera non mi tocò altro, e da poi che siamo stati tanto, fino che non ho altro ordine da lei, non farò altro, e a Quella con tutto il core mi offero e raccomando, pregando Iddio, che acrescha la felicità Sua con quella grandezza e perpetuità che Ella stessa dessidera. Di Fiorenza alli XII di maggio MDLVIII. Di Vostra Eccellenza Illustrissima Umillissimo Servitore Giorgio Vasari. A Giorgio Vasari. Quanto alle stanze seguita pur il tuo ordine e non alterar niente dello già ordinato e concertato, perché questa cosa non vogliamo che punto inpedisca questo altro effetto, sì che di presente non innovar cosa alcuna. Quanto al resto bisognierà ben pensar d’un bello aparato per una comedia e ire fantasticando cose da simil feste, delle quali il di per il caldo, quando ti riposi, tu potrai andar, rivolgendo per la mente per conferircelo alla Nostra tornata. Della fonderia manco vi occorre far altro, sino che altro non deliberiamo. De’ ritratti sta benissimo. Della casa da farsi qui, sendo venuto qua Bartolome [Ammannati] e ‘l mio modellaccio, già siamo resoluti; ma ci sarà tempo ancor a rifar mille disegni. Allo Illustrissimo e Eccelentissimo Signor, il Signor Duca di Fiorenza, Signor e Patron suo Obss. Mo. A Pisa. In man propria. A Giorgio Vasari 
Illustrissimo e Eccellentissimo Signor mio. Ricevei i rescritti, che Vostra Eccellenza Illustrissima ha fatti nella mia lettera, che a tutto darò esito secondo la conmessione di Quella. Sol resta, che il vescovo di Cortona si ricorda dello sponsalizio di Marsilia. Quanto il cavalier Rosso, inperò supplisca in canbio suo monsignore de’ Tornabuoni, e ciò sia prima che può. L’altre cose farò da me. Lo Spedalingo de’ Nocenti mi ha dato la inclusa e caldamente me l’ha racomandata, dessiderando, che circa le cose dello spedale Quella sappia e vegga Lei e sarà contenta, perché invasi di quel governo non vol fare, se non quel che vole Vostra Eccellenza Illustrissima, alla quale continuo meli racomando. Io ho finito di far trascrivere il dialogo delle stanze di sopra, il quale l’ho condotto, così abozzato si può dire, a cagione che Vostra Eccellenza possa secondo il Suo giudizio levarne e agiugniere. Se Vostra Eccellenza vole che io lo mandi a Quella, intanto che io distendo questo delle stanze di sotto, un cenno basta. Il Guidi n’ha udito parte. Questo basti. Di Fiorenza alli IIII di gennaio MDLVIII. Giorgio Vasari. 
 Molto Magnifico Messer Francesco. Io non posso se non dolermi di me che, poiché ho visto che le mie lettere già più di dua anni scritte et raccomandatomi a Messer Giovanni vostro, sopra le promesse d'oggi in domani sono ancora que’ tre pezzi di marmo per le figure di Michelagniolo Buonarroti, che devono andare alla sua sepoltura, son dico ancora allo scaricatoio in Pisa. Certamente che mi saria stato meglio che io ci fussi cavalcato perché non arei dato questa briga a voi et a me questo dispiacere, et questi maestri arebbono finito le loro statue. Ora, come si sia, io arei il torto se l’opera non fussi d’ordine del Duca; et perché finalmente io ne son disperato, però io ordino a Maestro Giovanni Fancelli scultore et al Signor operaio di Pisa che operrino ch’elle si alloghino, si carichino et finalmente si conduchino a Signia, perché l’ho da pagare io. E se non ci volete far altro, fate al meno che i navicellai le lievino, et da qui innanzi vedrò di non dar più fastidio né alla Signoria Vostra né al Caccino, et dirò al Duca che facci da sé, ma perché questo è carico mio, non ho voluto far altro rimore per ora. Mi farete servizio a far ch’elle venghino, perché sarebbe male che questa state le non si facessino et condursi a un altro verno. Et se io in questo vi gravo, mi perdoni, che tutto so per bene comune, e resto che mi comandiate. Maestro Giovanni aportator della presente dirà a boca tutto quel che mancassi. Et Dio vi contenti et feliciti. Di Fiorenza alli 27 di gennaio 1567. Il Vostro Giorgio Vasari Al Molto Magnifico Messer Francesco Busini, Sottoproveditor di Sua Eccellenza Illustrissima. A Pisa. 
Magnifico Messer Giovanni, Signor mio. Ieri che la Signoria Vostra fu al Poggio, partisti, che io non la veddi; così il Duca, Signor nostro, ha ordinato, che si facci una scala al Poggio, et n’avete aver la cura; però bisognia che oggi io vi vegga a ogni modo per questo conto, perché bisognierà trovare un maestro, e domattina s’ha a condurre al Poggio et io c'ho a ritornare per questo conto. Però spettatemi in casa doppo desinare, che io vi verrò, e se non vi troverrò, piglierò la cura io di menallo. Tutto per aviso. Stamani venni a San Moro, ma eri partito; et son vostro. Di casa alli 2 di ottobre 1568. Vostro Giorgio Vasari Al Magnifico Messer Giovan Caccini, Procuratore di loro Eccellentie Illustrissime. In casa. 
Illustrissimo et Eccellentissimo Signor mio. Ho con ogni studio e diligenza cerco di satisfare Sua Santità, sì nelle cose della fabrica di San Pietro come in molti disegni, che Sua Beatitudine mi ha fatto fare per cose sua particolari, e finalmente ‘n un disegnio d’una tavola grande, che va isolata come quella dello altar maggiore de’ Servi di Fiorenza, con dua tavole, una per faccia, come Vostra Eccellenza Illustrissima vederà il disegnio a mia venuta. Perché sarò, piacendo a Dio, il sabato santo costì, perché mi parto stamani, ma mi fermerò in Arezzo a fare i giorni santi per satisfazione dell’anima, ché il corpo in quatro settimane, che sono stato qui, ha patito assai. E perché arò che ragionar assai delle cose di qua, farò fine, dicendogli, che il maggior dessiderio mio non è se non rivederla e servilla. Che Nostro Signore Dio mi vi conservi sano e felice lungo tenpo con ogni Suo contento. Di Roma alli 21 di marzo 1566. Di Vostra Eccellenza Illustrissima obligatissimo Servitore Giorgio Vasari. Allo Illustrissimo Et Eccellentissimo Signor, il Signor Principe di Fiorenza e Siena, Signor mio Unico, a Fiorenza. 
Molto Magnifico Messer Iacopo Signor mio. Io son tornato di Roma sano, Dio lodato, et ho finito l’opere di Nostro Signore et l’ho contento talmente che me n’ha mandato con utile et onore, avendomi fatto cavalieri spron d’oro e donato un cavalier di San Piero, che val 1200 scudi, oltre a molte altre cose che alla giornata il saperete. E perché subito tornato il Gran Duca mi ha detto che la chiesa vostra è zoppa, che io finisca la tavola, che ci ho messo mano e farò che presto se gli dia fine, che tutto direte al Gran Consiglio per mia parte che desidero satisfargli et a tenpo migliore con essa mi trasferirò costì. Apresso ho inteso che maestro Cesare ha finito et così maestro Nisgii, sì perché l’uno e l’altro dessidererebbe esser satisfatto, che è onesto; la Signoria Vostra vegga il suo conto et me lo mandi, perché la cosa è che il migliaio dell’oro al battiloro si paga scudi 6 il migliaio, e la mettitura di detto oro il Gran Duca l’ha pagato ultimamente al ciborio di Santa Crocie scudi cinque; però vegga la Signoria quanti migliaia d’oro egli ha messi, che potrete levare il conto quanto egli ha auto fin qui et quanto egli ha ancora avere; perché a questo conto ci va tutti gli azurri e quello che avessi fatto per tale opera, et ho voluto che pigli oro fine, atteso che qui si fa per altri più basso. Insoma so che siate serviti; però nel resto non ho che dire. Intanto se manca niente o per conto di maestro Cesare o di maestro Nisgii, avisi, che dove arò che fare io, non mancherò che la Sacra Religione sia satisfatta. La Signoria Vostra ha il suo conto di maestro Cesare apresso di sé e può in un atto aconciallo, perché il resto secondo che dice lui è intorno a scudi sessanta: però crederò che sia bene satisfarlo. Altro non ho che dirli se non che la Signoria Vostra mi comandi. Di Fiorenza alli 21 di luglio 1571. M. O Nisgi è pagato conforme alle scritte eccetto di quello che di più dichiarassi Sua Altezza. Di Vostra Signoria Servitore Il cavaliere Giorgio Vasari. Al Molto Magnifico Messer Jacopo Acolti, Vice Cancelliere della Religione di Santo Stefano, Signor mio. A Pisa. 
Magnifico et Reverendo Signor mio. Non ho scritto prima, perché mentre fui in Arezzo ebbi che travagliar tanto per conto dello assettar le cose mie e quelle di Ser Pietro che ero quasi uscito di me; però ho lassato ordinato ogni cosa et acomodato il tutto di maniera che potrò stare con l’animo riposato, Dio lodato, d’ogni cosa. Ho dato ordine che le coltivazioni di San Polo, Capucciolo et Frassineto a mio ritorno saran finite et parimente la muraglia di Frassineto, tutto con l’intervento del Proveditore Gianfigliazzi, acciò vadino per ordine: et lo assegniamento è buono, come alla giornata la Signoria Vostra saperrà, che se coglie, come io spero e credo che tutto venga finito al mio ritorno ogni cosa, ci sarà da poter stare a filosofare et quietamente godere il resto di questa mia tribolata et travagliata vita. Sono stato a Arezzo otto dì, perché Jacopino è stato male di febre, pur con l’aiuto di Messer Domenedio son prevaluto tanto che l’ho condotto salvo, se bene è debole, e senza febre a Baccano, dove scrivo questa per darvi nuove che sian salvi. Io, Dio lodato, sto benissimo et sono dessiderato per le nuove che ho aute da Sua Santità et dagli amici. Lunedì scriverrò il sucesso dello arivo. Intanto sollecitate Batista che si spedisca et raccomandateci a lui. Io non ho voluto andar col cardinale Alessandrino, che ero a otta, perché arivò iersera che fu l'ultimo di novembre a Roma et ha fatto viaggi strani, perché da Siena andò a Montepulciano per fanghi e crete da lasciarvi gli stivali; tornò in sul lago di Perugia e di lì alla Magione; poi è stato a Perugia e di lì tornato a Orvieto et a Viterbo et a Monte Ruosi, che il cardinale Farnese gli voleva dare alloggio a Caprarola, et non ci volse andare. Gli fè gran presenti a Monte Ruosi, et iermattina Farnese partì di Monte Rosi per Roma. Stasera piacendo a Dio ci sarò anch’io et di là scriverrò più al lungo delle cose nostre. Salutate il magnifico signor dipositario Biffoli per mia parte et gli altri amici nostri et mandate questa poliza a Santa Crocie a Cesare che mette d’oro; e la Signoria Vostra stia sana e facci pregare alle vostre banbine Dio per me, che mi dia grazia che io facci qualcosa di buono e che ne porti qualche bene. E credo che facilmente mi succederà, perché sono assai scarico di mente. Salutate Francesco, Livo e Reverendo Ser Gostantino et Jacopo vi saluta. Di Baccano alli 2 di Dicenbre 1570. Di Vostra Signoria Servitore Il vostro Giorgio Vasari. Al Molto Magnifico et Reverendo e Signor mio Don Vincenzio Borghini Spedalingo de’ Nocenti. In Fiorenza Agli Innocenti. 
Illustrissimo e Eccellentissimo Signor mio. Arivai in Roma; e subito ch’el Reverendissimo e Illustrissimo Medici ebbe fatto l’entrata e auto da Nostro Signore il capello, che volsi vederla per poter nelle storie che fareno essere stato presente, per nonne dimandare, andai inmediate a trovare il mio gran Michelagniolo, il quale non sapendo la mia venuta, con quella tenerezza che sole ai vechi, ritrovando i figlioli inaspettatamente smarriti, mi si aventò al collo con mille basci, lacrimando per dolcezza. Mi vedde tanto volentieri, e io lui, che non ho auto contento maggiore da che io sono al servizio di Quella, quantunque molti io ne abbia per mezzo di Vostra Eccellenza Illustrissima provati. Ragionammo assai sopra le grandezze, il governo e li miracoli, ch’el grande Iddio ha mostro e mostra giornalmente sopra di Lei, dolendosi egli, che e’ non possa con le forze, così come egli è pronto con l’animo, a ogni Suo cenno; e che poi che egli non è stato degnio di servilla negli anni migliori, ringrazia Dio che ci abbi messo me, che lo reputa in quel canbio, amandomi e tenendomi come figliolo. Dolsesi non poter ire a vedere il Reverendissimo e Illustrissimo Medici, perché può poco muoversi; et è fatto talmente vechio, che non si riposa molto, et è calato tanto, che dubito ce ne sarà per poco tempo, se non lo mantien vivo la bontà d’Iddio per la fabrica di San Pietro, la quale n’ha certo gran bisognio, e mi ha fatto stupire e cogniosciere, che gli antichi reston superati dalla bellezza e dalla grazia di quello che ha saputo far questo suo divino ingegnio. Sono stato fino a ora ogni dì seco; e aviano atteso a’ disegni del ponte Santa Trinita che ci ha rasgionato su assai, che ne porterò memoria di scritti e disegni secondo l’animo suo, con le misure che gli ho portate secondo il sito, e molti rasgionamenti fatti delle cose dell’arte per poter finire quel Dialogo che già Vi lessi, ragionando lui et io insiemi. Avian cavalcato una volta in conpagnia a San Pietro, dove mi ha mostro molte dificultà e così il modello, che fa fare di legniame della cupola e lanterna, il quale è una cosa bizarrissima e straordinaria, e in vero, io ne avevo bisognio e di rinfrescar gli ochi, perché mi sento da e tagli di queste cose che io veggo aguzar l’ingegnio. Iersera per ultimo gli portai la lettera di Vostra Eccellenza Illustrissima, la quale letta, mi disse, che non ha pago con Vostra Eccellenza Illustrissima di tanti favori, che non sa come avere a pagarne una minima parte; che credeva, che a Vostra Eccellenza gli bastassi aver mandato qui me, e che io Vi ringrazii per parte sua. Così sian rimasti per lunedì e martedì di negoziare il modello della sala grande, così l’invenzione delle storie, che ho meco ogni cosa, e per tanto quanto posso, mentre starò seco, farò di cavarne tutto quello che avian di bisognio; e se gli succede altro, Vostra Eccellenza Illustrissima mene facci far motto, perché doppo l’ottava sarò di ritorno, ateso che le cose di palazzo non caminerebbano inanzi. Restami a dirle, se scade, che io provegga anticaglie o cose grosse di pili o d’altro, mentre son qui, che lo farò. Intanto io vado cercando delle figurine di bronzo per lo scrittoio (dico delle buone), che trovandone, vedrò di averne e porterolle. Io non scriverò li successi delle cose di corte, avenga che questa fatica sarà da chi fa il mestiero, ma Le dico bene, ch’el Cardinale è adorato et è un soggetto da farsi grandissimo: che tutto Vostra Eccellenza Illustrissima ne renda grazie a Dio, il quale ve lo esalti insiemi con la felicita Sua in quella grandezza che io ho visto gli altri eroi di Casa Vostra Illustrissima, e con questo finisco, pregandola, che io non gli esca di memoria, come senpre ho scolpito Lei nel mezzo del core. Di Roma alli VIIII di aprile 1560.  Di Vostra Eccellenza Illustrissima Umilissimo Servitore Giorgio Vasari, Picttor Aretino. Al Illustrissimo e Eccelentissimo Signor, Il Signor Duca di Fiorenza e di Siena, Signor mio unico. A Pisa. 
Magnifico Messer Giovanni, Io ho visto stamani una vostra a Messer Bartolomeo Gondi delle cose come passano con Sua Eccellenzia, che dipoi ho nuove che la sta meglio sì dello stomaco et che non fa più renella, che m’é stato grato et ne lodo Dio. Di qua le cose vanno al solito con i medesimi ordini che vi si disse, et arò caro sapere dallei come Sua Eccellenzia comincierà negoziare quello che debbo fare, perché ho molte cose che han bisognio di lui; mi sarà grato sapelle per mezzo suo, che so che saperete il tutto. Le incluse per chi elle vanno mi sarà grato le facci dare, e voi nella vostra buona grazia mi terrete al solito et al nostro Messer Francesco Busini mi offerite e raccomandate. Salutate il Signor Montalvo ancora, Maestro Davitte, e se vi sarà consegniato una mezza balla di lino et un caratello di alici et uno caratellotto di sorra, pagatele et mandatemene conto, che le farò pagar qui o costì, dove direte, subito, et le manderete a Fiorenza. Et mi vo preparando di venire in questo natale a far le feste con la Signoria Vostra, e se viene il Priore, le fareno insieme, il quale vi saluta et si raccomanda. Di Fiorenza alli 13 di novembre 1563. Di Vostra Signoria Servitore Giorgio Vasari Al Molto Magnifico et signor mio Observandissimo Messer Giovanni Caccini, Proveditore di Sua Eccellenza. A Pisa. 
Illustrissimo e Eccellentissimo Signor mio. Bernardino atende a segar pietre gagliardamente e seli va acomodando deschi, ruote e ogni comodità, acciò atenda con prestezza a seguir l’ordine per finir il tavolino, il quale vedendolo tanto bene incaminato, spero che doverrà essere e bene e presto condotto 1 . La scala si seguita; e già s’è cominciato a ronper il muro per far le nuove finestre, che la desidero luminosa così, come so che sarà bella. Sono allogate tutte le pietre in quatro capomaestri scarpellini, i quali per parer di far opra lodevole e comoda a chi la farrà, sono concorrenti per lavoralla bene e presto; et io la vo facilitando ogniora con l’opera del vederla, e perché gli maestri non vo che la comincino a murare, finché le pietre non son fatte tutte, non smurerò altrove se non, dove s’hanno a far le finestre, le quali si ronpe di verso la dogana per non inpedire a chi saglie. Bene è vero, che lo stanzino, dove tiene gli archibusi messer Sforzo, perché ci va il primo pianerottolo adosso, bisognierà abassallo braccia 1 1/2, che a ogni modo vi resta sfogo, che si aviserà, allora quando bisogniarà abassallo: intanto atendereno a far tirare le pietre innanzi 2 .  Il secondo fondamento della fabrica de’ Magistrati di verso la Zeca è tutto ripieno di ghiaia e calcina; e vanno preparando da questa banda fare il secondo fondamento. Dirinpetto quegli da San Piero Scheraggio hanno l’altro fondamento cominciato, tutti e' vanno seguitando, ché fino a ora hanno auto che fare per rovinar le case. Intanto gli scarpellini alla cava del Fossato hanno cavato per l’ufizio de’ Nove e per i Mercatanti molte pietre e così per la Mercatanzia, le quali di corto si doverrann tirare in sul luogo 3 .  Fui martedì mattina a Castello per vedere il vivaio, quale va a buon camino; e così terminai le sponde di drento, che forse Raffaello della Vachia arà detto a Vostra Eccellenza il tutto. Solo dell’aqua di drento bisognierà ragionarne con Quella, atteso che a volerne far tante cose mi par poca aqua; ma ho visto, che se ne può aver molto più. Pur bisognia parlar con Lei di questo al lungo. Intanto si andrà seguitando questo, che è cominciato, che non è poca inpresa 4 . Le cose del palazzo si seguitano all’ordinario circa le stanze, le pictture et il murare. La porta grande del salone si finì di metter su tutti gli altri ornamenti, mensole, cornicione e altri suoi menbri, che è molta rica; e sta bene in quel luogo. Seguiterassi con quel poco che aviano il restante. Così le cantonate si seguitano di metter su e le finestre del cantone 5 .  Io chiesi a Vostra Eccellenza licenzia per ire alle vinaccie; né l’ho potuto fare, rispetto che io non avevo dato a tutti questi luoghi da fare quanto bisogniava. Vostra Eccellenza Illustrissima sarà contenta darmi licenzia che io vadia, perché anche gioverò al cervello, il quale è straco, a posarsi parechi giorni. Poiché Quella si contenta, che io così presto non abbi grazia dallei che io aconci le cose mie, le quali da tutte le parti rovinano e quelle d’Arezzo in particulare, che nello star qui e badare a quel che io debbo vanno declinando, e poiché quelle hanno a bastare a’ miei bisogni, vedrò di costudirle meglio, risolvendomi per non li parere inportuno noialla più, e con quella cellerità che potrò più vedrò di spedirmi delle vinaccie e d’asettare le cose mie, acciò, se io farò a otta, possa vedere per dipignierla poi la felicissima entrata di Siena. Così con tutto il core mi raccomando a Vostra Eccellenza Illustrissima, basciandoli le mani. Di Fiorenza alli XII di settembre MDLX 6 .  Di Vostra Eccellenza Illustrissima Umillissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e Siena, Signor e Patrono mio unico. Al Poggio. In man propria 7 . 
 
 1 Sta ben.
 
 2 Sta bene.
 
 3 Sta bene.
 
 4 Seguiti, come s’è ordinato; poi del resto si sarà a tempo a parlarne.
 
 5 Sta bene.
 
 6 Che vada a le vinacce e ritorni.
 
 7 A messer Giorgio Vassari in Firenze. 
 
Molto Magnifico e Reverendo Signor mio. Siano arivati Arezzo salvi e sani, e il vostro vetturale col vostro mulo vi si rimanda e vi ringrazio. Intanto io ho trovato tutte queste mie cose sconpigliate, perché son venuto sprovisto, che ho fatto bene. Vedrò d’esser lor dreto a ravialle e farò un poco di posatura al cervello; e in mentre vi aviserò di quel che vorrò fare. Intanto la Signoria Vostra mi ami al solito, e con tutto il core mi vi raccomando. Di Arezzo alli 19 di settembre nel 60. Di Vostra Signoria il Vostro Giorgio Vasari Al Molto Magnifico e Reverendo Signor mio, lo Spedalingo de' Nocenti. In Firenze. 
Reverendo Don Vincentio, Signor mio. Io vorrei dirvi assai, ma io posso poco, perché la materia è lunga; e perché son risoluto partir di corto di qui, farò saco per aprirgli la boca a mia venuta, che ci sarà che dir tanto di tante cose e di materie di spasso, d’utile e di virtù, che arete caro che questi spassi, questi disagi, queste cose che ho viste saranno il condimento di molte cose, che mancavano a far grassa la pentola, parlando a uso di cucinieri. Ma che mi scade egli entrare nelle conperazioni, se io non vo dir niente, e pure voi mi richiedete di qual cosa? Io vi dico, ch’el mio vechio m’ha cavato il core e ami messo l’anima in corpo. O, Don Vincenzio mio, gli ochi miei si son rinfrescati: ho visto tanto, ho considerato tanto, che dal giudizio d’ora a quel dell’altre volte mi ha fatto conoscier l’error mio e il merito da lui e anche quel che mi parve liofante tornato topo. Una cosa sol resta, che è la virtù di quel vechio in certe cose, le quale son pioute di sopra: qui non ci vale arte, Iddio sol le lascia fare agli omini, e così credo ora, perché non vo menare più il cane per l’aia né vo venire a particulari, perché vi accenderei e non potrei satisfar me né voi, vo’ che vi contentiate sol di pregar Iddio per me, acciò ritorni a voi salvo, acciò con maggiore allegrezza possa innalberarmi e distendermi per i rami di queste cose vedute, nuove e vechie, e farvi andare in cielo; e questo vi basti. Torno a dirli, come i suoi ricordi son già fatti tutti, che tutti da me per particulare ordine vi saranno distesi con gran satisfazione vostra. Il Salviati poverino, perché ogniuno mi stragina, non m’ha goduto che duo volte; e voi, anima mia, aviatemi conpassione, perché non son mio: S’io esco di qui, sarò vostro. Oimè, che carestia c’è, Signor mio, di chi si faccia voler bene! Io mi maraviglio, che le piene non mi rovinino adosso: ogniun mi vuole, e pur son mala roba all’innanzi. Messer Pier Gondi è tormentato da me, ma, secondo veggo, starà di così un poco; e perché l’ho conbattuto, gli preme l’andar più su che costì, secondo vego: nanzi parta, vi avisero. Aviate cura alla sciesa e state sano e amate me, come fo voi; e perché queste stanpe che ci sono non vagliono niente, farò il meglio che potrò: ma qui è straco ogni cosa per Pauolo IIII. Di Roma alli XIII di aprile nel LX. Il tutto vostro Giorgio Vasari. Al Reverendo Don Vincenzio Borghini, spedalingho degli Innocenti in Firenze. 
Magnifico Messer Giovanni. Ho riceuto la vostra a me cara, inteso che siate sani e tornati salvi, che così fu di noi. Il priore vi saluta, ma è di mala voglia, perché secondo me il suo Raffaello è spacciato, né ci veggo via, perché non ritiene niente e va declinando. Duolmene, perché era amico, pure tutti ha da ir così. Il Cice il priore l’ha riceuto, sarà costì di corto, ma non vol stare a Pisa. Siate secco e vedete di svoltallo se poterete, se non, com’è tornato il Maiano d’Arezzo, persuaderò lui. Voi state sano et amatemi, e le cose che vi si sono ordinate fate a vostro agio, che non ci è fretta. E sopra tutto salutate Messer Francesco Busini, il Signore Montalvo, che a bell’agio gli scriverrò, et vedete se ‘l Signor Concino ha negoziato con Sua Eccellenza la 1ettera de’ Magistrati che gli lassai, la lettera dello Spedalingo per Vincenzio de Rossi scultore e quella suplica di Tomaso di Stefano, che tutte a Sua Eccellenzia ne ragionai et mi disse che ’l Signor Concino gniene mettessi innanzi; se sono spedite, fate d’averle et mandatele. Et con questo farò fine raccomandandomivi. Di Fiorenza alli 15 di genaio 1563. Di Vostra Signoria Servitore Giorgio Vasari Al Molto Magnifico et Signor mio Messer Gionannia Caccini, Proveditor di Sua Eccellenza Sua Eccellenza Illustrissima. A Pisa. 
Magnifico et Reverendo signor mio. Se la Signoria Vostra ha auta poca occasione per la prima volta, non avendo aute mie, penso che giovedì arò che scrivere qualcosa, ancora che per questa sua senta l’alegrezza della banbina, nata di Sua Altezza, la mancia l’avevi avere senza la banbina. Dite a Livo, che metta a ordine la pasta, et a Batista et a Francesco di far dell’arme con gli elmetti, perché in questa sarà una del Verdezotti, che descrive, come la vedrà, molti magnifici, che doverete aver da dare a far loro. E di già ho risposto alla sua che seguiti, acciò che siate satisfatto da quanto desiderate; e vedete, che senza nuove di banbine o banbini e’ si fa, né mancherà inprese né armi. E questo basti. Della vita del Salviati sta bene. Seguitisi fino a Daniello; che ho saputo far tanto, che spero, con satisfazione di Sua Santità e degli amici et mia, che sarò spedito presto, e talvolta fareno la pasqua insieme. Però il Giunta guarisca, et io mi andrò tenperando; e se Batista non ha cominciato la tavola, si vadi trattenendo, perché o sabato che viene sarò in sul partire, o io gli manderò il disegnio, come la Signoria Vostra avisa, per l’infermità delle bozze, cosa che la capella non l’usa, né Raffaello dove e’ rende conto di sé, nemeno chi vole aquistar nell’arte, salvo che dove il tenpo non ha lunghezza, quando gli omini sono in stecato per la salute della vita. Però in questo sabato dichiarerà meglio il fatto di quanto s’ha a eseguire. Risposi delle lettere e feci sì, che ‘l Lottino ogni volta che mi trova mi strignie le mani e diventa rosso; et io gli dico, ch’e’ segretarii e i giudici non sono come lui, che dà la sentenzia senza udire l’altra parte: vi si raccomanda, così il P. F. Onofrio, che spera vedervi presto, ed è tutto vostro; così Niccolò del Nero, che l’ho visto duo volte, perché non esco di palazzo di Nostro Signore e gonfio, che paio una botta per isgonfiar presto, come vi dirò poi. Basta, che io son da più che non pensavo. Ma non vo’ per questo, ch’el diavol rida de’ fatti miei e s’ha da far quanto se gli disse. Spetto sentir, innanzi che io parta, quel che s’ha a rispondere a quel riscritto, e lo spetto con dessiderio il consiglio quanto voi il disegnio di Don Giulio del Cristo, il quale l’ho visto. E perché el colorito, che lo viddi l’anno passato, è differente assai come interviene, dal disegnio non gnien’ho voluto chiedere, perché sì. Basta, che ingiurerei Don Giulio e non contenterei voi; e di questo si farà, secondo che scriverete: che se bene no’ son qui per chiedere, farò per amor vostro ogni cosa. Del disegnio del Sabatino l’ho caro, ma son pochi alla vostra voglia; e credo che arò trovato a Siena una cava. Quando sarò costì, ci parlereno. E per guastare il mio libro et aconciare il vostro, s’ha fare ogni cosa, che già l’umore m’è passato, e conosco, che è vanità ogni cosa. Pur chi vol passar tenpo, è necessario far qual cosa, et di simil baie l’uomo se ne pascie più lungamente. Veddi il P. Don Jacopo Dei a Monte Cavallo et ha li capricci d’aconciar quel luogo. Ho promesso di aiutallo, che l’amo; né gli ho detto niente della cosa mia d’Arezzo, che voglio, che gniene diciate voi, perché ci ho trovato Don Cascio o Isidoro, ch’è abate di Gaeta, credo, ed è professo di Arezzo, che va Arezzo, e mi sono aperto seco: che dice, che farà qual cosa, perché conoscie, che frate Ansano, che è uno etc. Basta, che io ne patisco innocentemente. Fui seco a San Pauolo, e dovete far che vegga il coro di Santa Maria Novella, perché disegnia farne uno, e gli lascerò disegnio di quanto siano rimasti insieme circa a ciò; e secondo che odo, deb’essere partito. Però, se vien costì, fatemi favore di ringraziallo di tante amorevolezze, e son suo al solito. Salutate messer Bartolomeo Gondi, che non so che mi scrivergli, avendo detto senpre allei ogni cosa, perché non ho molto tenpo, volendomi spedire: però raccomandatemeli; così a ser Gostantino, et che facci inparare a quel fanciullo; così a ser Antonio et a Francesco, che studi, et a Livo, che non disegni troppo, che gli è sano. Restami a dirvi che Nostro Signore voleva far fare una capella; ma perché era cosa lunga et di grande spesa, l’ho sconsigliato, perché io non gnien’arei potuta condurre senza guastar l’inpresa della sala: però gli ofersi disegni et dare aiuti. Non gli ha voluti acettare; perché s’ella non è di mia mano, non pensa che abbi a essergli lodata, essendo in molte cose, che gli ha fatto da un anno in qua, gabbato. Però s’è risoluto, che questa tavola resti qui de' Magii, e se ne faccia un’altra magiore, drentovi il Giudizio Universale, ma grande, per il Bosco; e mi darà licenzia, che la facci in Fiorenza, se saperrò fare, che credo pur di sì, e son dreto a disegni e modelli di cose sue particolare. E la cosa di San Pietro si acomoderà bene. E così in queste fatiche e grandezze viviano pur con ferma speranza questa settimana dar fine a questi negozii che, nel vero, qua casca ogni cosa. E perché ho scritto troppo et ho da scrivere ancora a’ Padroni, farò fine col raccomandarmegli; et arò caro, ch’ella cavalchi a spasso fino a Santa Maria Novella e vega a che termine, e come torna la capella degli Strozzi, e mi avisi et sopra tutto atenda a star sano, che tutto inporta. Saluti il signor dipositario generale col dargli nuove, che io torno presto per servillo; et a tutti gli amici mi raccomandate. Di marzo alli 8 del MDLXVI. Di Vostra Signoria Servitore. Giorgio Vasari. Al Molto Reverendo Monsignor Signore il Signor Spedalingo de’ Nocenti, Signor mio. A Fiorenza. 
Signor Spedalingo mio caro. Iersera gli scrissi, e per non replicare il medesimo pure oggi, son stato dua ore con Nostro Signore e finito il negozio con molta sua e mia satisfazione circa alle cose proposte della tavola che ha a ire al Bosco, che sarà come la mia d’Arezzo, isolata con dua altari, ma grande, e duo tavole pur grandi dirieto e dinanzi. Et ho ottenuto, che si facci l’ornamento e le tavole costì, e ci sarà da fare per tutti, massime per Francesco tutte le storie della predella, che a lungo ne ragionereno, perché al più lungo partirò mercoledì a dì 19, e se prima sarò spedito da monsignor Ferrantino, soprastante della fabrica di San Pietro, che io ho ordine da Nostro Signore di far che osservino tutto l’ordine di Michelagniolo, che bisognierà ritornare sopra la fabrica. Però io mi spedirò presto. Et ancora vole Suo Santità che i canonici di San Pietro faccino dove egli ufizino una tavola, che la vorrebbe di mia mano, che son rimasto per domani. Qui questi scarpellini, muratori, fallegnani e picttori e scultori avevon fatto grande asegnamento sopra di me et han pensato a gran cose. Or che sentono che io mi sono spedito, e ch’el papa non mura, pensate voi! Che qui non si fa niente, et ogni cosa va di male in peggio. Però io vorrei, che la vita di Taddeo se non è cominciata, si lassassi stare a fatto le feste, che sarò costì, perché ci è da conciar mille cose. E questo basti. Et perché ho da dire assai, io son straco et ho da fare, non dirò altro se non, che con tutto il core me gli offero e raccomando. Di Roma alli 19 di marzo 1566. Di Vostra Signoria Servitore Giorgio Vasari. Salutate Batista, Francesco, Livo et prima Ser Gostantino, Ser Antonio et tutti gli amici nostri. Al Signor Spedalingho de' Nocenti di Fiorenza, Signor mio. A Fiorenza. 
Signor mio Osservandissimo. Essendo l’apparato, che si è fatto nell’antico e nobilissimo tempio di San Giovanni nostro di Fiorenza e nel palagio Ducale per lo battesimo della prima figliuola dell’Illustrissimo et Eccellentissimo Signor Prencipe nostro, Don Francesco Medici, e della Serenissima Reina Giovanna d’Austria stato grazioso e veramente magnifico e reale, io, come quelli a cui è il tutto passato per le mani, ho meco stesso deliberato volere di tutto dare a Vostra Signoria molto Reverenda particolare aviso e notizia; certissimo, che ella ne averà piacere e contentezza, sì come ha sempre avuto di vedere, quanto sieno questi nostri Signori in tutte le loro azzioni religiosi e magnanimi, e quanto questi ingegni Toscani siano vaghi e copiosi d’invenzione. Ma prima che io proceda più avanti, giudico, che sia bene dire alcuna cosa, per meglio essere inteso, del detto tempio di San Giovanni. Questo adunque, il quale fu già dedicato, come s’è detto nelle nostre Vite de’ più nobili artefici del disegno, allo Dio Marte e dopo (fatta questa città cristiana) al precursore di Cristo San Giovanni Battista, è fatto, come bene può ricordarsi Vostra Signoria, a otto faccie, ciascuna delle quali dalla banda di dentro è larga circa quindici braccia; et ha nel mezzo due colonne, che sostengono l’architrave, il quale posa negl’angoli sopra pilastri molto ben fatti et accomodati. Di queste otto facciate tre ne occupano tre bellissime porte di bronzo, fatte con maraviglioso artifizio, come in altro luogo si è detto più largamente; et in un’altra, cioè in quella che è dirimpetto alla porta principale, è posta la tribuna dell’altare maggiore, la quale esce fuori del circuito dell’otto faccie circa dieci braccia. Nel mezzo di questo così fatto tempio è il fonte maggiore di marmo, che per coperto condotto manda l’acqua benedetta a un altro molto minore, nel quale si dà il battesimo a chiunche nasce in Fiorenza e di fuori per ispazio quasi d’un miglio, non essendo in tutta la città et all’intorno altro battesimo. Fra questa fonte maggiore, che è apunto in mezzo et al diritto della cupola, e l’altare grande è il coro de’ preti, alquanto rilevato, et appresso a quello la già detta tribuna et altare. Et intorno al detto tempio, pur dalla parte di dentro, sono sedici pilastri, cioè due per ciaschedun canto, et in tutto quattordici colonne, cioè sette per banda. E queste ne gl’intercolonnii, cioè nello spazio che è fra colonna e colonna e fra pilastro e colonna, hanno quattordici piedistalli; et in quattro vani, che sono in mezzo fra loro, i quali accompagnano gl’altri quattro che ribattono ne’ mezzi, dove non sono le porte, sono queste opere: la statua di Santa Maria Madalena di Donatello, il minor fonte del battesimo, il crucifisso, che fu fatto, secondo che si dice, d’un legno secco, che fiorì nell’esser tocco dalla bara, dentro la quale si portava il corpo di San Zanobi, et il sepolcro, che dal gran Cosimo de’ Medici il vecchio fu fatto fare a papa Giovanni Coscia. In questa chiesa adunque, che è per ordinario così fatta e adorna (per non dir nulla del pavimento, de’ musaici e altri particulari, che in altro luogo sono da noi raccontati), essendomi stato commesso, che io faccia un ricco et a sì gran pompa convenevole apparato, ho fatto fare primieramente sopra il fonte maggiore, per quanto spazio tiene esso, il coro e la tribuna dell’altar grande, un palco, al quale si ascende con una dolcissima salita, che ha il suo principio a piè della porta del mezzo et il suo termine sopra il principio della fonte, e da i lati del salire e d’intorno al detto palco un molto ricco ornamento di balausti inargentati. Nel principio del quale palco e a diritto sopra il fonte di marmo è posto sopra tre ordini di scalee un bellissimo vaso, largo quattro braccia e fatto a otto faccie, a somiglianza dal tempio, con otto putti, che reggono il labro della fonte o vero vaso fatto con bellissimo garbo e tutto messo d’oro e verde, come anco sono i putti, i quali posando sopra certi mascheroni, sostengono in varie attitudini il peso di esso vaso: il quale essendo adorno di festoni et altri ornamenti, finisce, sempre verso il piè ristringendosi, in zampe di leone. Di mezzo a questo vaso ne sorge un altro assai minore, il quale oltre che per quattro bocche di serafini getterà acqua tutta via in gran copia, mentre si faranno le cerimonie del battesimo, sarà come sostegno, molto ben fatto e grazioso, d’una bellissa statua di marmo di San Giovanni Battista, alta circa tre braccia, di mano di Donatello, eccellentissimo scultore, la quale si è avuta di casa i Martelli, che non la possono sanza loro grandissimo pregiudizio, per le cagioni che vi sapete, alienare. E nel vero non si può dire agevolmente quanto questo bel fonte rilevato, adorno e ricchissimo d’oro, faccia in prima giunta bella veduta. Fra questo e la tribuna dell’altar grande è il detto palco, che allargandosi quanto è lo spazio di tutto il coro, vien diviso, quasi con un andare in croce, in quattro parti, con accomodati sederi per trecento gentil donne, che hanno a intervenire alla pompa e cerimonia di questo battesimo; et appresso e al suo luogo l’altare, tutto d’argento, nella parte del quale, che guarda verso la fonte e verso il popolo, è (oltre a molt’altre istorie) nel mezzo San Giovanni Battista che battezza il Salvatore. Il pergamo, che è a man ritta, ha da servire per la musica degli stromenti; e lo spazio, che è dopo l’altare, per quella de’ cantori. E sopra il detto palco sono in su i canti e luoghi principali sei bellissimi candellieri d’argento, alto ciascuno tre braccia e fatto con maravigliosi intagli et artifizio; et in sull’altare sono gl’ordinarii con la sua croce d’argento et altri si fatti ornamenti. Ma venendo oggimai alle pitture, che intorno intorno si sono fatte, dico, che riserbandosi alcune più alte invenzioni a maggior occasione, ho pensato col parer di monsignor lo Spedalingo degli Innocenti, mio amicissimo, che questa sia per ora a bastanza. Essendo adunque i luoghi, dove le infrascritte pitture si sono poste sette dalla banda destra et altretanti dalla sinistra, cioè in tutto quattordici, et essendo due le leggi date da Dio al mondo, (per tacere ora quella della natura che è in noi infusa et innata per naturale instinto), quella, dico, di Moisè e del testamento vecchio, la quale fu come uno preparamento o vero ombra e figura della legge della grazia e del nuovo e questa seconda detta della grazia e di esso nuovo testamento, in cui termina la vecchia e riceve la sua debita e finale perfezzione, si sono fatte dalla destra parte dell’altare, cioè a man manca, entrando in chiesa per la porta principale, sette gran figure, finte di bronzo, che rappresentano sette persone del testamento vecchio, nelle parole et azzioni delle quali si dimostra la grazia del santo battesimo essere stata nella legge vecchia in molti modi antiveduta e figurata e con vivi oracoli pronunziata e promessa. Dall’altra parte, cioè a man destra, entrando in chiesa, sono altrettante figure, che rappresentano persone del nuovo testamento, che nel medesimo modo mostrano, quello che era stato promesso esser venuto e stato dato al mondo: mostrandosi chiaramente, che niuna cosa fu nel vecchio testamento promessa che non sia stata nel nuovo attenuta e che niuna grazia è stata donata da Dio alla sua santa nuova chiesa, la quale non fusse prevista, pronunziata et (dirò così) adombrata nella vecchia. In che tutto viene a conchiudersi et insieme legarsi l’una e l’altra insieme con l’Apostolica sentenza, che egli è un Dio, una fede et un battesimo, e che la grazia di esso battesimo fu antiveduta, prefigurata et predetta da i vecchi santi e dai nuovi ricevuta, goduta e predicata. Nel primo luogo adunque a man destra dell’altare, venendo verso la porta principale, fra la statua di Santa Maria Madalena et il pergamo di marmo, è un grandissimo DAVID in abito reale, che con bella e molto graziosa attitudine e con le man giunte levate in alto, ha fissi gl’occhi in un sole et un angioletto abasso, che gli tiene un’arpe o vero saltero. Il motto di questo re profeta sono le parole, che egli disse, quasi per disiderio sospirando, quando previde questo ineffabile dono della grazia del battesimo, che doveva essere serbato infino al prefinito tempo dell’avento dell’unigenito figliuol di Dio: APVD TE EST FONS VITAE. Nel secondo luogo, cioè in quello che è a canto al sopra detto, è GEDEONE, il quale tutto armato all’antica, col suo tosone in braccio e con un angioletto a i piedi, che ha una mezzana rotta, nella quale si scuopre un lume acceso, ha questo motto sotto di sé: AD AQVAS PROBABO ILLOS. Il che avenne, quando furono da Dio eletti e scelti non però molti di quel gran numero, con l’esperimento di mettersi l’acqua in bocca con le mani e senza tuffare, come bestie, sanza intelletto il ceffo nel fiume. Vien dopo questo nel terzo luogo, a canto alla porta che va alla Misericordia, ESAIA in bellissimo abito di profeta, col suo contrasegno della sega. Il quale antivedendo in spirito l’abbondante grazia spirituale del battesimo, e per lo gran desiderio parendogli quasi vederselo innanzi, esclamò tutto lieto e pieno di giubbilo il detto che ha sotto: OMNES SITIENTES VENITE AD AQVAS. Sopra la porta, che segue accanto a questo, pur dalla banda di dentro, si è messo l’infrascritto epitaffio, per esprimere con questo concetto, che tutte le principali azzioni del testamento nuovo furono antivedute e prefigurate nel vecchio: OMNES IN MOISE BAPTIZATI SVNT IN NVBE ET IN MARI. Nel che è molto ben dichiarata, la passata del popolo d’Isdrael dall’Egitto in terre di promissione per mezzo il mar rosso non avere voluto altro significare se non, il popolo di Dio, mediante il santo battesimo, dovere uscire della servitù dell’antico nemico (il quale in queste sante acque perde tutte l’arti e forze sue) et entrare peregrinando nel deserto della chiesa militante, per dimorarvi infino a che sia ridotto alla terra di promissione e di riposo della chiesa gloriosa e trionfante: il che tutto adivenne a quel popolo in figura per ammaestramento di noi, come dice San Paolo nel medesimo luogo. Segue accanto alla porta nel quarto luogo EZECHIEL, in abito fra di profeta e di sacerdote, con queste molto belle parole nel suo epitaffio, le quali assai chiaramente si accordano a questo concetto e dimostrano con la santissima acqua del battesimo mondarsi e nettarsi tutte le macchie delle nostre anime: EFVNDAM SVPER VOS AQVAM MVNDAM ET MVNDABIMINI. Vicino a questo viene nel quinto luogo NAAMAN, capitano degl’eserciti del re di Siria, la cui istoria è assai nota. Il quale ho figurato, per variare, tutto nudo in un fiume con le infrascritte parole nel suo epitaffio, che ha sotto: LAVIT SEPTIES IN IORDANE ET RESTITVTA EST CARO EIVS, UT PARVULI VNIUS DIEI. La quale figura mostra espressamente, che in questo stesso fiume del Giordano si aveva per ogni modo a originare il santo battesimo, il quale aveva a purgare la vecchia lebbra et infinite altre infermità delle nostre anime et rinovare in migliore la natura invecchiata nel peccato et in una nuova creatura, innocente e pura. Passata la fonte ordinaria del battesimo, la quale, come si è detto, è la minore, dove si battezza ognuno, è nel luogo che segue, che in numero è il sesto e di simile pittura, alto sei braccia, come gl’altri fatto NEEMIA, uno de capi, che dopo la prima cattività di Hierusalem ridusse il popolo di Dio in Giudea. E questi ho vestito a modo di quegli antichi duchi, con un abito mezzo fra l’arme e la toga, che è molto grazioso e gentile; e sotto ho posto nell’epitaffio queste parole: NON INVENERUNT IGNEM, SED AQUAM. Le quali hanno, a nostro proposito, così buono e bello significato quanto alcun altro de’ detti sopra posti: percioché andando quel popolo in cattività, i sacerdoti presono il fuoco, che di continuo sanza spegnersi mai ardeva innanzi a Dio e lo racchiusero in un profondissimo pozzo senza acqua, coprendolo diligentissimamente; e tornati dopo settanta anni di cattività, non vi trovarono fuoco ma acqua. Della quale, per ordine di Neemia, fu abbondantemente bagnato il sacrifizio, il quale non sì tosto percossono i raggi solari, che di quell’acqua si accese una chiarissima fiamma, quasi apertamente mostrando, che i sacrifizii instituti et osservati nell’antica legge, per purgazione de’ peccati, dovevano finalmente terminare e convertirsi nell’acqua del santo battesimo. Del quale bagnate l’ostie vive, sante, grate a DIO e dotate di ragione (che tali e sì fatte sono quelle che nel nuovo testamento offeriscono se stesso spontaneamente a Dio) all’apparire del vero sole di giustizia, Giesù Cristo, nostro signore, bagnate primamente di questa santissima acqua, sarebbono accese del fuoco dello Spirito Santo et illuminate di tutte le grazie e doni della spirituale cognizione di Dio. Si conchiude ultimamente questa prima parte del testamento e della legge vecchia nel settimo et ultimo luogo, nella persona della moglie di Salomone, figliuola del re d’Egitto, figurante la sinagoga, di colore brunetto o vogliam dire ulivastro e quasi fra bianco e nero, con abito da reina, alla moresca, et con molti abbigliamenti e varii, come quella che fu dedita per la maggior parte al culto esteriore. Le parole misteriose, che ha sotto, sono queste: FONS SIGNATVS SOROR MEA. Et fu veramente questo fonte segnato e sigillato nella legge vecchia: percioché se bene vi era in misterio, o (come s’è detto) in figura, non però mai fu loro aperto, né conceduto poterlo gustare e godere, come per dono e singolare grazia di Dio è tocco e stato benignamente conceduto a noi. E bene è chiamata et a ragione SORELLA, nome d’affezione naturale del Creatore verso la sua creatura, non passando per allora al più eccellente e stretto grado d’amore, che alla nuova chiesa sotto nome di sposa s’attribuisce. Viene ora in ordine la porta del mezzo principale, sopra la quale è il secondo epitaffio che, come mezzo, ha da legare insieme queste sette persone già dette del testamento vecchio con le sette che seguiranno appresso del nuovo testamento, le quali, dico, parole sono queste: VNVS DOMINVS, VNA FIDES, VNVM BAPTISMA. Il senso e proprietà delle quali, per quello che si è detto di sopra, è espresso e chiaro a bastanza. Seguitando ora l’ordine del numero et andando a man destra, che viene a essere, ragguardando dall’altare verso la porta il manco o vero sinistro, si sono fatte altre sette figure di pari grandezza e similmente finte di bronzo, rappresentanti persone del testamento nuovo, che hanno corrispondenza et convenienza (l’una riscontro all’altra) con quelle contraposte del vecchio. Dirimpetto adunque al settimo numero, dove è la sinagoga, si è posta in persona della CHIESA una vergine, ornata come e quanto conviene, e coronata di gigli e di rose secondo quel bel motto: FLORIBVS EIVS NEC ROSAE NEC LILIA DESVNT. Essendo la sua vera corona e gloria l’invitta pacienza de’ santi martiri e la purissima innocenza de’ confessori. Questa figura, dico, assai gentilmente accomodata e con semplici ornamenti e puri secondo le parole di San Paulo, è chiamata non come la sinagoga sorella, ma con più espresso segno d’amore SPOSA, quasi accennando non solamente la naturale affezzione, che ha Dio verso le sue creature, ma ancora un ardentissimo et incomparabile amore averlo mosso a prendersi per isposa la santa chiesa nel supremo e più alto grado di sposalizio, comperandola col suo sacratissimo sangue e dotandola di tutte le ricchezze celestiali. Il motto adunque, che ha sotto di sé questa figura della chiesa e questa sposa santa, si è questo: MVNDANS SIBI LAVACRO AQVAE SPONSAM SINE MACVLA. Procedendo avanti nel nono luogo, continuando la man ritta, è SAN PAVLO, che corrispondendo a Neemia, il quale gli è dirimpetto, e predicando apertamente quello che egli aveva copertamente accennato, dice queste parole: IPSE EST PAX NOSTRA, QVI FECIT VTRAQVE VNVM. Il che, per quello che si è detto e per la stessa comparazione di quel fatto con queste parole, è chiaro a bastanza. Passato il crucifisso, che è accanto a querta figura, seguita nel decimo luogo l’EVNVCO di Candace, reina d’Ethiopia, della quale si tratta negl’atti degl’Apostoli. Il quale a somiglianza di Naaman, che gli è dirimpetto, ho fatto tutto ignudo nell’acqua, in atto di volere uscire già fuori, con un certo splendore sopra il capo, che mostra la grazia dello Spirito Santo cadergli sopra e mondare perfettamente tutte le piaghe dell’anima e riempierlo di grazia e di letizia spirituale, con questo motto, che è per se stesso chiarissimo: bAPTIZATVS IBAT VIAM SVAM GAVDENS. Vien poi seguendo l’ordine, dirimpetto ad EZECHIEL, il quale prometteva un’acqua, che torrebbe via tutte le machie e brutture, la figura di SAN PIERO, che dichiarando l’effetto e la qualità di quella mondificazione, e quali erano propriamente quelle macchie che si avevano a lavare, dice quelle stesse parole che si leggono negl’atti degl’Apostoli: bAPTIZAMINI IN NOMINE IESV CHRISTI IN REMISSIONEM PECCATORVM. Dopo seguita sopra la porta, che va verso la canonica, similmente di dentro un epitaffio, simile a quello che ha l’altra, che l’è dirimpetto; e perché in quello, come si è detto, si dice, che l’antico popolo Giudeo fu battezzato per Moisè nella Nube e nel Mare, si è spiegato in questo apertissimamente quello che sotto quel velo si copriva et espresso assai acconciamente il vero rignificato: hIC EST QVI BAPTIZAT IN SPIRITV SANCTO; quasi dica, che non Moisè, ma Cristo è quelli che, et allora con la sua grazia e potenza (se bene mediante il ministerio di Moisè) et ora con la medesima virtù et per sé medesimo et per la sua chiesa veramente battezza e lava, non con l’ombra della nube e del mare, ma con la efficacissima grazia dello Spirito Santo, che si dà nel battesimo. Passata questa porta, segue nel luogo del numero dodici in pittura, simile all’altre, SAN MATHEO, con queste parole: vENITE AD ME OMNES QVI LABORATIS ET ONERATI ESTIS, ET EGO REFICIAM VOS; come se egli mostrasse ad Esaia, al quale è dirimpetto e corrisponde, anzi a tutto il mondo insieme, chi quello sia che veramente poteva e doveva adempiere la sua profezia et all’ardente disiderio sodisfare dell’umana generazione, la quale non può satiarsi con altra acqua che con quella stata promessa dal Signore e Salvatore nostro alla donna Samaritana. Nel tredicesimo luogo, a lato alla già detta sepoltura di papa Ianni, è un SAN MARCO EVANGELISTA; il quale, come se volesse dichiarare le parole di GEDEONE, che quegli che credono e vanno a i sacramenti con fede e digiudicando (come dice San Paolo) se stessi, sono quegli che l’acque gustano in quel modo che si conviene a uomini et non a bestie, ha il suo epitaffio queste veramente belle parole: qVI CREDIDERIT ET BAPTIZATVS FVERIT SALVUS ERIT. Nell’ultimo luogo, che è il quattordicesimo, a canto al pilastro della cappella grande, è SAN GIOVANNI EVANGELISTA; il quale mostrando col dito e quasi accennando verso il cielo, qual sia quel fonte che aveva veduto in spirito David, che gli è dirimpetto, apunto dice nella sua inscrizione: aQVA, QVAM DABO, FIET FONS AQVAE SALIENTIS IN VITAM ETERNAM. Fatte et accomodate queste pitture a i luoghi loro, non ho voluto, che l’opere, le quali stanno saldamente nel detto tempio, non dichino anch’esse alcuna cosa conforme et a proposito della medesima materia e soggetto, essendo anch’esse in ordine con l’altre; e però col parere del detto monsignore Spedalingo, uomo veramente singolare, si sono alle già dette aggiunte quest’ altre inscrizioni, che a mio giudizio hanno molto del buono: sotto il crocifisso: lAVIT NOS IN SANGVINE SVO. Sotto la Santa Maria Madalena detta, di mano di Donatello: pECCATA SVA LACRIMIS LAVIT. Al battesimo, cioè alla fonte minore: iN SALVTEM OMNI CREDENTI. Ora seguendo di raccontare gl’ornamenti di dentro, prima che io venga a dire alcuna cosa di quelli di fuori, dico, che a ciascuno dei sopradetti quattordici simulacri, finti di bronzo, è davanti in alto pendente da alcuni festoni bianchi, verdi e d’oro, molto in vero graziosi, una ricca lampada, tutta d’argento, d’intaglio e opera, che avanza di gran lunga la materia. Et otto simili, che in tutto sono 22 lampade, varie d’artifizio, ma simili tutte di materia e grandezza ne pendono in alto, scendendo similmente da certi festoni, innanzi all’altar grande, che è cosa magnifica affatto. Il quale ornamento di festoni doppii è non pure davanti alle dette imagini, ma per tutto intorno intorno con molto bell’ordine. E perché sono antiche e molto scure le figure del tabernacolo della detta tribuna grande, si sono coperte con tre panni d’arazzo, tutti d’oro e di seta. In uno de’ quali è la creazione dell’uomo in un paradiso terrestre, tanto vago e pieno di verzure bellissime e d’altre capricciose invenzioni, che pare veramente un paradiso di delizie. Nel secondo i primi nostri parenti Adamo et Eva, che sedotti dal nemico serpente, mangiano, prevaricando il divino comandamento, del vietato pomo, per lo quale macchiano del peccato originale tutti coloro che avevano a succedere di loro, e che poi sono stati ricomperati col sangue del figliuol di Dio e si lavano e mondano nell’acque del battesimo. Nel terzo è lo essere essi scacciati del paradiso e condannati a dover mangiare il pane nel sudore del volto loro et all’altre infinite miserie di questa vita. E sopra quello di questi panni, che è nel mezzo, è in un bellissimo quadro di mano dell’eccellentissimo Raffaello da Urbino un San Giovanni Battista, poco men grande del naturale. Dalla seconda cornice verso la tribuna scende una grande arme del duca aovata; e dalle bande dentro la cappella, accompagnando il quadro di San Giovanni, sono l’arme di Carlo Quinto imperadore e quella del principe Don Francesco e principessa, sua consorte. Sopra il cornicione grande, che posa col suo architrave e fregio su le colonne dette, sono intorno intorno candelieri grandi, con falcole, similmente sopra la più alta cornice, che tutti sieno, mentre durerà la cerimonia del battesimo, accesi. E questo è tutto quello che si è fatto dalla parte di dentro. Ora venendo all’apparato fatto di fuori: primieramente sopra la porta principale del mezzo è posta in alto una grande e bellissima arme di Sua Santità in mezzo alla Carità et alla Speranza, che sono due bellissime femine; essendo una con i suoi putti al collo e d’intorno et con un vaso di fuoco ardente, e l’altra vestita di verde con una corona d’olivo in capo e in atto tutta piena di letizia per lo suo infallibile sperare e con un vaso pieno di diversi fiori. A man destra è l’arme dell’imperatore et a sinistra quella della reina di Spagna. E sotto quella di nostro Signore, nel più alto del vano della porta, è quella degli illustrissimi signori Principe e Principessa. Nella faccia, che segue a man ritta, è nel mezzo l’arme del signor Duca, cioè Medici e Tolledo; da un lato quella del cardinale illustrissimo di Monte Pulciano, il quale tiene a battesimo per Sua Santità; e dall’altro quella dell’illustrissimo signor Fernando, cardinal de’ Medici. Nell’altra faccia dirimpetto a questa (che amendue mettono in mezzo la detta porta) sono l’arme del re di Spagna, della illustrissima signora Donna Isabella Orsina de’ Medici, che tiene a battesimo per la reina di Spagna, e della reina di Francia. Sopra la porta, che è volta verso Misericordia, è l’arme del Signor Duca, gran maestro della religione de’ cavalieri di San Stefano, con la croce rossa sopra le palle, quella di monsignor reverendissimo l’arcivescovo nostro di Fiorenza e quella della città, cioè il giglio rosso col mazzocchio sopra la porta, che va alla canonica, sono l’arme dei tre papi, stati della illustrissima casa de’ Medici, Leone X, Clemente VII e Pio IIII. Nell’altre due facciate di dietro, che hanno in mezzo la tribuna dell’altar grande, sono due arme dell’arte de’ Mercatanti, magistrato che ha la cura dell’Opera di detto tempio di San Giovanni. Le quali tutte armi, grandi e magnifiche, sono sotto, sopra e d’intorno accompagnate da molti ricchi festoni, fatti in diverse maniere e molto bene accomodati. E oltre alle dette arme sopra a ciascuna porta si sono posti alcuni epitaffii o vero brevi et inscrizioni, di questo tenore, sopra la porta del mezzo e principale: BENEDICTVS QVI VENIT IN NOMINE DOMINI. Sopra la porta, che guarda la Misericordia: HAVRIETIS AQVAS IN GAVDIO DE FONTIBVS SALVATORIS. Le quali sono molto accomodate e piene, con ciò sia che nella parola Haurietis si dimostra un’abbondanza e pienissima copia et una intera sazietà da dovere cavare la sete e sodisfare interamente ogni voglia e disiderio umano. E nella parola Gaudio si dimostra quella estrema letizia e contentezza di cuore che si ha da una cosa sopr’umana e divina, la quale sia stata infinitamente disiderata. E sopra l’altra, che guarda la canonica e corrisponde a questa, e la quale dalla parte di dentro ha le cose del testamento nuovo, sono queste parole di San Paulo, che molto bene interpretano quelle dette d’Esaia, sanza partirsi dall’ordine, anzi appiccando il principio di questa col fine di quella: SALVOS NOS FECIT PER LAVACRVM REGENERATIONIS. Le quali, dico, chiaramente esprimono quello che si scorge, come dentro una nuvola nel detto vaticinio d’Esaia e di quale salute e salvatore intendesse. Taccio molti particolari per non esser noioso a Vostra Signoria, parendomi, che questo sia abastanza e forse da vantaggio. Il battesimo detto si farà domani e, per quanto intendo, il nome della signora, che si ha da battezzare, sarà LEONORA. Piaccia a Dio nostro Signore, sì come in vero si può sperare, ch’ella imiti nel valore come nel nome così gran donna, come fu quella che in lei si rinuova. Baciate a mio nome il santo piè di Sua Beatitudine e tenetemi in vostra grazia. Di Fiorenza li dì 28 di febraio 1567. Di Vostra molto Reverenda et molto Magnifica Signoria servitore obligatissimo Giorgio Vasari. Al Molto Magnifico et Molto Reverendo Monsignor M. Guglielmo Sangalletti, Tesoriere e primo Cameriere secreto di Sua Santità. 
Reverendo Signor Spedalingo. Io ho tanto martello del fatto vostro, ora che io ho fatto tante piante per il palazzo, e che ho fatto stupir il Duca, che invero è tutto tenero in farci servizio. Inperò non son satisfatto, perché per suo ordine ho cominciato il modello di tutto il palazzo e nuovo e vechio, poi che io non posso parlar con voi; e quel che mi fa male, il Duca mi ha diamandato di voi duo volte, e quando tornate. Gli ho detto, che presto. Tanto ha fatto messer Antonio de Nobili, che mi ha comesso, come siate tornato, io glielo dica subito. Et io, che ora arei bisognio di voi per un dì, patisco, sì perché il mio negozio inporta a corla, ch’è in buona, così Antonio vol parlarvi in prima, sì che io non vo’ pregar voi che torniate, ma messer Giesù Cristo, che fa il bisognio mio, che vi facci tornare. Io son vostro e ho pieno il capo di linee di fortezze e di capricci e non vo dove sfogargli: mio danno, poi che mi son condotto a far questa opera, ora che fuggite Fiorenza. Di Palazzo alli 5 di luglio MDLVIII. Di Vostra Signoria Tutto Vostro Giorgio Vasari Al Molto Magnifico e Reverendo il Signor Spedalingo de' Nocenti, Signor mio. 
 Magnifico Messer Giovanni. Sonsi ricevuti i dua pezzi di marmi, del che assai vi ringrazio con molto obligo appresso, et gli navicellai sono stati satisfatti della fatica loro conforme al desiderio vostro. Circa delle lastre ho piaciere che l'abbiate cariche gli pezzi 24 in su navicelli et il restante che gli vogliate caricare, et quando sarano comparsi, se ne darà adviso. De l’altre lastre, che dite che sono costì, non vi posso dare adviso, per fino non veggo il saggio. Circa de’ danari di dette lastre, donde hanno a uscire, bisognia parlarne a Sua Eccellenza, perché l’assegnamento, che è qui, il Depositario per contratto obligo a maestro Bernardo, a maestro Batista e a’ pittori, che non si può alterare. Imperò n’ho scritto dua parole a Sua Eccellenza, che parlandoli vi dovera risolvere donde si hanno da cavare. Harò ben caro che la Signoria Vostra, come sono arivati i navicellai, faccia caricare quelli altri dua pezzi di marmi, acciò, mentre che l'acque servano, si conduchino al porto, per non avere asspettar poi questo settembre che venghino le nuove acque per condurli, perché ci importa troppo. Altro non mi occorre salvo che a Messer Francesco et a voi mi raccomando. Di Fiorenza gli 13 di maggio 1564. Di Vostra Signoria Servitore Giorgio Vasari Al Magnifico et come fratello osservandissimo Messer Giovanni Caccini. Pisa. 
Molto magnifico signor mio. È molti mesi che fu suplicato a Sua Eccellenzia e da messer Sforzo e da me molto raccomandato messer Giulio de’ Bacci Aretino, stato nello studio di Pisa dua anni agli studii e perché è giovane da far onore alla nostra città et alla nobiltà sua mal può ritornare in istudio questo anno se non è socorso dallo aiuto e favore di Sua Eccelenzia et a messer Giulio sudetto et a messer Sforzo et a me. Mandasi alla signoria vostra una del signor Comessario d’Arezo, che ancora che ci sia fra le supliche di questi giovani l’informazione del comessario che fu Carlo Acciaiuoli, non di meno questa di messer Filippo del Migliore farà fede del merito suo. E perché io so quanto la Signoria Vostra ama i begli ingegni e lle persone nobili, con quel che so e posso di grazia a presso allei nel raccomandarlo a Sua Eccellenzia in nome mio con duo parole del vostro so' certo che arà l’anima obligatavi senpre, col corpo insieme. Sì che negoziando le supliche degli studenti, quella l’abbi in memoria e bisogniando altro per lo aportatore di questa in voce gli rispondiate poi che io ho discrezione alla penna di quella, che non la vo’ gravare in questo. E con tutto il core mi offero e raccomando. Di Fiorenza, alli 29 di settembre MDLVIIII Di Vostra Signoria servitore Giorgio Vasari Al Magnifico e signor mio observandissimo il signor cavaliere Guidi, segretario di Sua Eccellenzia illuatrissima. Al Poggio. 
Molto Magnifico Messer Lionardo, Signor mio. Batista Lorenzi scultor arebbe caro, che la Signoria Vostra gli facessi grazia di acomodallo di scudi quaranta a conto della sepoltura della Buona Memoria di messer Michelagniolo, vostro zio, perché, com'ella può vedere, v’è lavoro fatto per detta sonma; e questi se ne vorrebbe servire, perché ha fatto un obligo nello aver maritato sua sorella. Però quando la Signoria Vostra, senza suo scomodo, lo potessi acomodare, oltre che farete servizio allui, mi sarà caro anco a me, che inn un bisognio simile se li faccia servizio. E perché, fatto le feste, desidero, che noi diamo principio a murare detta sepoltura, inn questo mezzo ci rivederemo; et resto, che la Signoria Vostra senpre mi comandi. Intesi la cascata del V figliolo et l’esser guarito a un’otta, che n’ebbi dolore et allegrezza. Dio vi conservi sani etc. Di Fiorenza alli 2 di aprile 1568. Di Vostra Signoria Signore Giorgio Vasari. Al Molto Magnifico Messer Lionardo Buonarroti, Signor mio obsservandissimo. A Settigniano. 
Serenissimo Gran Duca. Giorgio Vasari servo umilissimo di Vostra Altezza expone come per suo ordine ha fatto una tavola dì Santo Stefano per la chiesa de’ Cavallieri, quale ha fatto e questo anno alla prossima festa dì detto Santo Stefano sarà messa in opra. E perché si trova debitore di detta Religione per l’affitto di dua anni et uno quarto del Podere de' Passelli di scudi 233 d’oro in oro, supplica l’Altezza Vostra che si degni commettere al consiglio che, messa in opra detta tavola, sia da loro liberato de tale affitto; il che riceverà per grazia singulare da Quella, quale Iddio conservi felicissima 1 .   1 Il cons.o lo liberi come e’ domanda. D. Co Bonfi Aud. De mandato die 2 dicembre '71. 
Signor Bartolomeo mio. Ecco, che io nel dar risposta alla sua dolcie et amorevol lettera le dico che mi partirò mercoledì, se non prima; che sareno a 29 dello stante per venire a servilla meglio che non ho saputo far per lo adreto. E così sarò disoccupato da quelle tante grandezze e da sì alti negozi, che la Signoria Vostra mi dice che non vi occorre altro, avendomi conpassione, come se il sole dello splendore de’ Signori nostri comun patroni non acecassi il fumo di queste grandezze di qua, ridotte con la parsimonia del vivere, con la mediocrità del vestire e con la senplicità di tante cose, che Roma è cascata inn molta miseria; et nel vero se Cristo amò la povertà, e lei lo voglia seguitare, tosto diverrà mendica. Sì che, Signor Concin mio, io me ne tornerò collo avere affar per Sua Santità in Fiorenza quell’opera grande che dovevo fare a Roma, che è una tavola grande con quattro faccie, come era quella all’altar maggiore de’ Servi di costì, et altre sue cose; e tutto è con satisfazione di Sua Santità, per aversi a mandare a Genova per aqua questa opera e condulla al Bosco, dove e’ mura il suo convento e chiesa. Et io volentieri me ne torno, perché le grandezze che mi dite le goda altri ch’el vostro Giorgio, il quale si pascie e vive della amorevolezza che ha auto tanti anni dal Duca et Principe, Suo Signiori Eterni. E perché non vo’ più molestare le orechie loro, che già sanno che io me ne torno, gli dirò, che al San Galletto et al Camaiano ho fatto et nel mio arrivo et per la vostra le sue raccomandazioni, che l’uno e l’altro desidera, che gli comandiate, et io per il terzo il simile. Io, che son peccatore, con tutto il core non ho mancato in questi santi luoghi pregar per lei; e Dio facci che la mia orazione sia esaudita. Che ancor voi dovete, se non volete pregar per me per le occupazioni, almeno commetterlo al Reverendissimo Monsignor V, poiché mi metto in viaggio, che amandomi, torrà la briga alla Signoria Vostra, et io sarò servito; e così all’uno et all’altro mi raccomando. E dite al Signor Principe nostro illustrissimo, che ho trovato da ieri inn qua duo pezzi di pietre broccatelli di 2 palmi 1/2 l’uno, che saranno a posta nostra. Di Roma alli 15 di marzo 1566. Di Vostra Signoria Servitore Giorgio Vasari Al Molto Magnifico Et Signor mio, il Signor Bartolomeo Concini, Segretario di loro Eccellentie Illustrissime. A Fiorenza. 
Molto magnifico messer Giovanni. Subito che io ebbi la vostra me n’andai dal Duca e gne ne lessi, che tutto intese con sua grande satisfazione e piacere. Però si starà aspettare Niccolo del Covato, acciò dia minutamente conto di quanto si è fatto, et alora si anderà risolvendo e terminando il resto; però Vostra Signoria vada seguitando e per il Covatino advisando quanto occorre. Appresso la prego a farmi servizio rilevato di procurare quei marmi per la sepoltura di Michelagnelo, di farli condurre, che ve ne resterò obligatissimo, et perché so quanto siate amorevole et affezionato, finisco e mi vi raccomando, dicendoli che non si era fornito di chiudere la lettera, che gl'è venuto et ha portato tre pezzi di mischio et la resoluzione delle altre cose che desiderano, et di tutto si farà noto a sua Excellentia et, quanto si risolverà, saperete. Di Fiorenza el dì 14 d'aprile 1567. Parlai al Duca per conto suo, dice che è tutto vostro, né mi disse se gli avevi parlato. Servitore Giorgio Vasari Al molto magnifico et come fratello osservandissimo Messer Giovanni Caccini. Pisa. 
Reverendo Signor Prior mio. Il vostro amorevol discorso fa che da un canto mi costringie amore, dall’altro la pigion della bottega. La ganba è migliorata, et il seguitar gli gioverebbe. Da l’altro il Principe mi tormenta e per di qui a sabato vole a tutti e patti il quadrino. Però io per finilla et contentallo vi son sopra; et se seguito, lo finirò; et se io non l’avessi cominciato, ch’è or tutto fresco, sarei venuto per questa settimana. Ora l’é qui, et da domenica in là potrò far nuova resoluzione. Oggi sarà qui il Duca di Parma. Il Duca se n’è ito a Sarrezano per non avere a far, come quando venne Farnese, suo fratello; et io l’arò a cortigiare: che così m’ha detto il Principe. Et sel Duca tornerà, io potrò pigliar per domenica licenzia e star tutto martedì Però non ve lo posso afermar di certo, che allora ne scriverò. Io vi ringrazio ben della amorevolezza, e che procurate che gli asini del comune sien savi, che siate troppo da bene. E Batista vostro seguita, perché sabato anch’egli vol’aver finita l’opera vostra per esser poi alle cose grandi libero. State san voi, che inporta pur assai, perché avete più cure et figlioli che non ho io. Di Fiorenza alli 16 di Setenbre 1567. Di Vostra Signoria Servitore Giorgio Vasari. Al Molto Magnifico et Reverendo Signor mio, il Signor Spedalingo di Nocenti. A Tomerello. 
Illustrissimo e Eccellentissimo Signor mio. Messer Antonio de’ Nobili et io, con quell’ordine che ci fu dato da Quella, non avian mancato con ogni diligenzia di saper far cavar ogni misura di palchi, muri e tetti e fattole stimare, non tanto quanto elle rendono oggi d’entrata per le pigioni loro, ma tanto quanto vale la quantità e qualità delle mura, come più apertamente potrà Vostra Eccellenza Illustrissima vedere casa per casa la sua valuta; e ho fatto diligentissimamente luogo per luogo misurare, che la quantità de’ muri e de’ palchi son rimaste le braccia qui appresso, a maestro Bernardo d’Antonio muratore e maestro Piero del Zuca, stimatori, parendomi per non confonder questi conti necessario il mandarle, ma sì bene la valuta di esse case a una per una, dove Vostra Eccellenza Illustrissima potrà vedere, che la parte che è sotto la zeca, per esservi le case migliori, v’è la stima maggiore; ed è necessario, volendo fabricarci, entrar loro in corpo, perché la linea della facciata della zeca va loro adosso e ne inpediscie di quelle case che rispondono in sulla strada, che va alla volta de’ Girolami, a quanto ch’elle sono le camere di dreto, per che siano necessitati per dare il lume a ‘l udienzie e cancellerie de’ Magistrati fare una corticina di 10 braccia, che in quella, come vedde Vostra Eccellenza Illustrissima nel disegnio. V’è le scale che salgono alle stanze di sopra; e ci potria avanzar poco, che tutto si unirà alle stanze dinanzi, che saranno abitazioni onoratissime, che tante ne pagano ora i Signori Otto di Pratica, e quali pigliandole, ne aranno a pagar di pigione quel meno che queste tutte da questa parte vengono a esser tredici case, le quali ho segniate nella stima che Vi mando con questo segnio yy. L’altra parte, poi che sotto San Piero Scheraggio non v'è casa che vaglia molto, perché son tutte di cattiva materia e vechie, e mi stupisco che vi si abiti, pur la comodità del palazzo le fa esser buone. Ora s’è fatto fin qui, e Vostra Eccellenzia potria risolvere tanto quanto Li piace; ma io non ho visto i magior porcili, le più scomode abitazioni e luoghi da non esser abitati, se fussino altrove, e quando pur Quella si risolva, si ordinerà di nuovo duo altri capomaestri, che segretamente le riveghino, acciò se ci fussi nella stima divario, che non credo, sieno di chi le sono più certi della valuta loro. Intanto io vo seguitando il modello e ho trovato, poi che il piano della zeca abia fino al fiume braccia quatro e mezzo, che sotto le loggie ci vengono stalle bellissime, che aranno l’entrata lungo il fiume; e anche si potria entrare per le case di dreto; come poi Vostra Eccellenza Illustrissima vedrà nel modello: il quale minutamente vi fo fare per ogni ofizio tutte le comodità necessarie di stanze e luoghi, che hanno di bisognio, senza alterare il luogo spartito per loro da Vostra Eccellenza; e così andrò seguitando di mano in mano. Lo stanzino si finiscie di dipigniere, e ci ho lavorato già otto dì di mia mano, acciò presto usciamo di là per finir il resto delle stanze nuove, le quali hanno bisognio, come Vostra Eccellenza vedrà nel mio memoriale dato al Signor Montalvo, dello aiuto di Quella, contentandomi però senpre di tutto quello ch’Ella delibererà. Lo scrittoio di pietra tuttavia si lavora la volta di stuco, e si fa il pavimento. Quel di sotto è finito afatto; e il cassone si cavò in pezzi, come più apertamente il Signor Montalvo li dirà per aver visto tutto. Altro non Le dirò per questa mia, se non che Vostra Eccellenza, quando piace, mi quieti l’animo di quel che gli ho chiesto, acciò tutto sia volto con quello affetto ch’Ella vede a finir la mia vita nel servizio Suo, e conosca dallei doppo Iddio ogni mia felicità e riposo, e umilmente gli fo riverenzia con tutto il core. Di Fiorenza alli 5 di marzo MDLX. Di Vostra Eccellentia Illustrissima Perpetuo e obligatissimo Servitore Giorgio Vasari. Allo Illustrissimo e Eccelentissimo Signor, il Signor Duca di Fiorenza e di Siena, Signor mio Unico. A Livorno. 
Molto Magnifico messer Giovanni. Viene costì Mariotto da Villalba d’Arezzo, amicissimo nostro, il quale viene costì per conperare salumi. Arò caro, che la Signoria Vostra gli facci tutti que’ servizi con gli amici che faresti per me; e perché stasera vi scriverò a lungo, non dirò altro se non che son vostro. Scriverò al Baroncello proveditor di Livorno, acciò se costì non fa niente, la sia servito. Et son vostro [Giorgio Vasari] Di Firenze alli 13 di novembre 1563. 
Molto Magnifico Messer Giovanni. Se non fussi stato la pioggia, che né per il fiume si è potuto venire, né cavalcar per le strade, forse che il signor Spedalingo, vostro e mio, sarenmo venuti a vedervi. E perché già 5 dì sono scrissi al signor Montalvo della Sassetta, che dovessi rispondere, sel Duca si contentava che io venissi solo, quando quella lo vederà, facci di sapere, se m’ha risposto. Et avendo risposto, non li dite altro. Se non ha risposto, fate vi risponda; e la Signoria Vostra pigli briga di scrivermelo lei, acciò mi possa risolvere, perché ci è ancor 3 altre feste. E senza altro mi vi raccomando. Salutate messer Francesco Busini et gli altri amici nostri. Di Fiorenza alli 25 di Dicenbre 1563. Di Vostra Signoria Signore Giorgio Vasari. Al Molto Magnifico Messer Giovanni Caccini, Proveditor di Sua Eccellenza Illustrissima e Signor mio obss. Mo. A Pisa. 
Molto Magnifico Messer Antonio, Signor mio. Io pensavo poter partire stamani con messer Sforzo, il quale con messer Lione da’ Ricasoli vengano per la volta di Fiorenza; ma perché mi resta l’ispedizione della mia tavola, che il Papa s’è risoluto o ch’ella mi si paghi, o ch’ella mi si renda, sto per vederne il fine, che non passerà duo dì, avendola rimessa al cardinale San Giorgio, fratello del Signor Gabrio, al quale gli ho caldamente raccomandato la cosa di messer Nofri vostro, che m’ha promesso farlo. Così le cose di messer Michelagniolo mio sono spedite, e ci resta poco. Non veggo l’ora d’uscire delle mani di queste adulazioni, bugie, chimere, prospettive e proemi, che qui si scorticherebbe più volentieri uno amico che uno strano: tanto sono avezzi aver senpre quel d’altri. Intanto salutate messer Giulio vostro, che già debbe il legnio averli fatto utile, simile a messer Giovanni Fondati, se non è ito ancora a Venezia, e state sano: che Nostro Signore Iddio vi feliciti e conservi per salute nostra; né v’incresca raccomandarmi a messer Filippo dell’Antella per mille volte. Di Roma alli 18 di aprile nel 60. Di Vostra Signoria Servitore ubrigatissimo Giorgio Vasari. Al Molto Magnifico e Signor mio osservandissimo Messer Antonio de’ Nobili, depositario generale di Sua Eccellenza Illustrissima. A Fiorenza. 
Illustrissimo et Eccellentissimo Signor mio. Il Generale di Monte Oliveto partì solo et ha lassato Don Miniato, finché a Monte Oliveto ariverà lo Illustrissimo et Reverendissimo Santa Fiore; e se ‘l frate è guerito, lo invierà subito. Intanto Don Miniato andrà spartendo le tavole di Tolomeo per la guardaroba, che tutto andrà bene, e si darà ordine al far far le palle di tiglio. Mando lo incluso memoriale del Padre Generale, acciò Vostra Eccellenza conmetta al Concino che facci le lettere e me le invii, ch’è qui et i suo frati, che le spettano et le porteranno. Il signor Spedalingo de’Nocenti s’è rimesso a studiar le storie da sé solo e scrivervi sopra. Subito che sarà in ordine, verreno da Vostra Eccellenza Illustrissima per dar perfezione alle invenzioni della sala. Io lavoro e sollecito, poiché io veggo che la morte va divorando tutti e’ migliori ingegni come il Frate de’ Servi, quale in questo punto è in transito; e fra poche ore sarà a ritrovar in paradiso da Giotto e Donato e gli altri artefici nostri. Che Nostro Signore Dio l’abbi locato a’ piè sua con quella grazia e gloria che egli lassa a noi in terra onorata fama. Mi duole, perché si parte da noi troppo gentile et onorato et ingegnioso spirto. Ma perché di mano in mano aviano a seguitallo, pregheremo Dio per lui; e la nostra Academia gli darà onorato sepolcro. I Magistrati si seguono a furia; così la sala si mura e scuopre; e presto comincierà maestro Bernardo alzare de’ cavalli. E con questo fo fine, pregando Dio, che mi conservi per servilla sano et in grazia sua et di Vostra Eccellenza, alla quale col core me li racomando. Di Fiorenza alli primo di settenbre MDLIII. Allo Illustrissimo et Eccellentissimo Signor, il Signor Duca di Fiorenza e Siena, Signor mio Unico. Al Poggio in man propria. 
Serenissimo Principe. Arivai per il tenpo cattivo a Roma e a dì 15 ebbi udienza dal Cardinale, che molto gli piaque che Vostra Altezza mi avessi mandato, e subito andanmo da Nostro Signore, che molto gratamente mi ricevé et mi basciò in fronte, basciato che io gl ebbi i piedi in nome di Vostra Altezza et del Gran Duca. Mi esaminò sopra le cose di costì, della famiglia di quella, et aspettava che Sua Altezza ce lo facessi mascio. Poi disse, s‘ella comincia a dar ne’ maschi, non farà mai più femine. Inposemi che voleva finire afatto la sala de’ Re, et io dissi che io non mancherei di fornire le due storie che mancavano, che poi si penserebbe al resto. Sua Santità ha animo di voler fare da l’altra banda la cosa degli Ugonotti di questo anno fatta sotto il Suo pontificato. Intanto io atendevo a seguitar questa opera, acciò che io, quando sarà il tenpo, torni al servizio suo; ché nel vero, avendo io servito da papa Clemente VII in qua otto papi, io meriti di dar luogo a questi altri picttori et di starmene in questa età sotto la custodia Sua. In questo mezzo che io starò qua pregherò il Signore Dio per lei in questi santi luoghi, pregandola che non si scordi di me tanto Suo Servitore devoto; che Nostro Signore Dio mi vi guardi et dia ogni contento. Di Roma alli 17 di novenbre 1572. Di Vostra Serenissima Altezza Servitore obligatissimo Il Cavalier Vasarii Giorgio Picttore. Al Serenissimo Gran Principe di Toscana Suo Senpiterno Signiore. A Fiorenza. 
Serenissimo Gran Duca Signor mio. Da che mi partì dal sasso di Simone da Vostra Serenissima Altezza, il sole mi trattò di maniera che fra quello e ’l lavorare che ho fatto alla Cupola ho guadagniato alcuni capogirii; con tutto questo io ho finito afatto con que’ giovani la prima pontata, dove sono gli 24 Seniori e gli otto Capi della chiesa trionfante e stamani si cominciano le Gerarchie de’ nove Cori, che è la seconda pontata, e si anderà seguitando, che siano in buon tempo. Feci insieme col proveditore Busino l’obligo del condurre l’opera tutta con que’ giovani per lire cinque e soldi quatordici et 8 denari il braccio quadro, con capitolazioni utili, et che a perfectione sia condotta a fine tutto. Et il lavoro va caminando molto meglio et con manco mio sturbo, dove l’opera viene a spendere scudi 3000 in circa manco ch’el primo calculo che era a lire 8... 9... Restaci... Vostra Altezza si degni come mi ha promesso di dichiarare il caso mio, quanto io debbo meritare però così teribili e continue fatiche, et a una suplica che io li mando si degni con quella mano, con che ella sana ogni omo aflitto, consolare il suo Giorgio, acciò che dallo aiuto suo onipotente gli svegli gli spirti, acciò al mondo resti sì onorata memoria di Vostrs Altezza e mia. Le cose di Santa Maria Novella sono del tutto acomodate circa le capelle et quelle di Santa Crocie si tirano innanzi e l’organo camina gagliardo. Alli Magistrati la facciata di testa è più di mezza finita, et tutti e magistrati dalla banda di S. Piero Scheragio ci son tornati: ho dato principio alla scala che saglie alla sala nuova et quella si mattona tuttavia. Quella stia sana et ami il suo Giorgio con quello afetto che io amo, adoro quella. Che Nostro Signore Dio gli dia ogni contento. Di Fiorenza alli 13 di agosto 1572. Di Vostra Sierenissima Altezza obligatissimo Signore il Cavalier Giorgio Vasarii. 
Messer Giovanni Magnifico. Io non sento nulla del fatto vostro e non vorei però se io mi son confinato in casa, perdere l’amicizia vostra. Et in vero l’atendere che io fo all’opera della sala mi ha fatto, e lo conosco, diventare un altro. Inperò poi ch’el Duca vedeva che io non andavo più in palazzo, mercoledì si risolvé a venirmi a vedere in casa e me ne dette una grida che vole che questo lavoro lo facci per mio spasso e non per morirmi, tanto che svegliatomi ho voluto stasera visitarvi con questa mia e che mi teniate in grazia vostra, che forse arete auto ragione che, mentre stesti qua, io non feci come doverei il debito mio d’intratenervi, che certo questo lavoro mi fa pensare troppo alle cose dello onore. Mio danno, poiché ho voluto così. Tutto è, perché invero, se si conduce, la sarà la più onorata inpresa che si sia mai fatta. Or state sano et datemi nuove di voi. Il signor Spedalingo è tutto vostro e vi saluta. Così fa la mia consorte, et se costì fussi lino a buon mercato, ne torebbe se fussi buono una balla o mezza balla; tutto per aviso. La Signoria Vostra si degni mandar queste all'Elba e salutar Messer Francesco Busini in nome mio et Maestro Davitte. Di Fiorenza alli 20 di agosto 1563. Di Vostra Signoria Servitore Il vostro Giorgio Vasari Dite a Maestro Davitte che scriva al Moschino che mandi il ritratto di suo padre, che s’egli indugia sarano intagliati gli altri per il libro senza il suo. Al Molto Magnifico Messer Giovanni Caccini, proveditor di Sua Eccellenza Sua Eccellenza Illustrissima. A Pisa. 
Signor Spedalingo mio. Scrivo, perché mi ricordo di voi, ma non perché voglia contarvi novelle, perché di voce v’ho da dir assai. Basti, che ho LX carte stampate fra triste e buone, ma poche buone: perché è tristo chi le fa, non può esser buona l’opera. Io mi apagherò d’aver saputo mandar male il vostro nella dapocaggine d’altri. State sano, perché fra tre di penso partirmi. La cosa della mia tavola è rimessa al cardinale San Giorgio, o la paghi o la renda, siché spero o aver l’uno o l’altro; poi sarò vostro, e con questo fo fine, e che mi amiate al solito. Salutate Ser Andrea e gli altri vostri putti e fate fare orazioni per me. Di Roma alli 18 di aprile nel 60. Di Vostra Reverendissima Servitore Giorgio Vasari. Al Reverendo Signor Spedalingho de' Nocenti in Fiorenza. 
Serenissimo Gran Duca. Giorgio Vasari Picttor et Servitore obligatissimo di Vostra Altezza: gli fu, come quella sa è dua anni, per grazia dì Vostra Altezza affittato il podere de Passigli in Valdarno della Religione di Santo Stefano per prezzo di scudi 100 l’anno. E per pagamento di detti fitti ebbe grazia da Vostra Altezza di far la tavola della lapidazione di San Stefano per la chiesa dì Pisa di detta Religione, che oggi l’ornamento dorato è posto in opera, et la sudetta tavola è vicino al fine, e presto si manderà. Prega umilmente Vostra Altezza detto suplicante che, avendomi quella promesso e per iscritti et in vocie più volte di liberallo, ora finiscie il tenpo de’ fitti, per non avere a far nuovi afitti, piacendogli che mi sia liberato del tutto; che mi sarà gratissimo, acciò, mentre vivo, goda della suo gran liberalità, e doppo me, li poveri nipoti e casa mia, aiutata et favorita senpre da quella, che riceverà tutto per grazia e delle fatiche passate, obligandomi a detta Religione di seguitar di servilla come ho fatto fin qui in ogni sua occorrenzia, rimettendomi in questo come in tutte le altre cose nella bontà et giudizio suo: che amandomi e volendo tener viva questa mia virtù nata per lei, acciò Dio grandissimo la acreschi et esalti e feliciti pregando Sua Maestà per ogni suo contento 1 .   1 Per le sua fatiche gliene vogliano dare e ricompensare la Religione della valuta. Lelio T. 30 di luglio 71. Iacopo Dani. 
Molto Magnifico Signor mio. Messer Jeremia da Volterra, che tiene cura delle fonderia, oggi non l’ho trovato mai per diligenzia che io abbi usata: finalmente e’ non arà a ordine né la polvere, né quella limatura, che domattina tutto sarà in ordine; et io procurerò, ch’ella vi si mandi con l’ordine di quanto fa bisognio e credo, ch’ella sarà il proposito, ancora che s’ella era, come voi mi dite, non sarà altro. E mi vi raccomando. Di casa alli XI di novenbre 1567. Di Vostra Signoria Servitore e minor fratello Giorgio Vasari. A messer Lionardo Buonarroti, Signor mio. 
Illustrissimo e Eccellentissimo Signor mio. Io non ho mancato fino a ora di far, ch’el cassone ferrato si metta nello stanzino dello scrittoio di Vostra Eccellenza; e non solo s’è murato e assetto il piano, dove posa, che ora è assai largo e acomodato, così il salire di quegli scaglioni che son diventati e comodi e spaziosi, a tale che par rinovato e allargato il mondo. Restami solo il contrappeso da potere alzallo, il quale si può acomodare con la corda e con due carrucole di ferro e le ruote di bronzo e il contrapeso di pionbi, che tucttavia le fo fare per mettervele, e ho aquistato tanto luogo, che dirinpetto al cassone, per la banda dove io muro l’armario per le scritture, sopra la volta che è tronba alla scala, dove Vostra Eccellenza fecie far l’ochio per veder, chi sale e sciende, ci si può accomodare un desco nel muro per iscrivere e tenervi sopra molte bagaglie e sotto anche armarii da ripor scritture e altri arnesi. Così sopra intorno intorno ci si può fare un palchetto da riporvi molte cose, che ora, che gli è libero e non ci è più quello inpaccio della stufa, par risuscitato per il lume, che è intero, e per la nuova salita tutto quello luogo: sì che se questi aconci Vostra Eccellenza Illustrissima gli vole, mi si acenni, che li farò fare 1 . Apresso lo armario, che s’ha a murare, s’è smurato in quel luogo, tanto che va in là vicino a dua braccia; e si può ancora andar più là fino a sei chi volessi, innanzi che io muri le pietre. Arei caro, che Vostra Eccellenza mi facessi intendere, se fino a quanto ho fatto basta, s’ella vuole palchetti drentovi o igniudo, e se gli è bene che io lo facci foderar di legniame di que’ cedri per conservazione delle scritture, opure lo lascio puro di stuco intonacato, e perché chi volessi farlo maggiore, ci è spazio di duo braccia per larghezza da andar drento della braccia sei, Quella mi dica il parer suo; perché è rotto il muro, e le pietre son quivi, che in duo giorni si finiscie 2 .  Siamo con l’aiuto di Iddio alla fine del mattonato della sala di Leone X e fra pochi dì ci metterò mano per dare alle tre storie l’ultima fine, ché la stanza di Clemente è quasi che libera: che se Francesco di ser Iacopo avessi altro che 70 scudi la settimana per tutte le facende che fa, io arei fatto cominciare a metterla d’oro. Qui non è, come sa Vostra Eccellenza, altro che maestro Giovanni e io, che a sì grande opera non può conparir niente, massime che tutto quello che ha Francesco, se ne va negli scarpellini per le finestre e cantonata per il palazzo e nelle pietre per il vivaio de’ Pitti. Aviano 4 legniaiuoli, che fanno le porte e le finestre alle stanze nuove coi muratori; che secondo me saria meglio in duo mesi o tre spedirsi del tutto, perché è più spesa e più danno dell’opera far così: pur Vostra Eccellenza deliberi a modo Suo, che mi basta aver detto tanto quanto io ne ho scritto 3 .  Restami ora a raguagliarla del modello circa al cortile, che Vostra Eccellenza dessiderava maggiore. Io l’ho conbattuto tanto, che al modo che Quella lo dessiderava viene quadro e più luminoso, con le medesime comodità che faceva nel tondo; ma con sei stanze manco: canpasi la sala, che è ora ricetto alle scale che salgano alla segreteria, e dove abita il Signor Pavolo, con molti comodi che ho trovati, e vo seguitando di finir di acomodare in quello le stanze di sopra, dove abita la Illustrissima Signora Duchessa, col modo d’alzare i palchi a tutte e col passo, che va sopra la dogana e a traverso alla sala grande, come disegniammo, per fare il riscontro delle porte delle stanze nuove di sopra; e vo acomodando tuttavia di far buone le stanze nuove col terrazzo di sopra. E simile vo cercando di far comode e luminose e più sfogate le stanze delle damisgelle, acciò tutta questa fatica, ora che io vi son aviato, sia con la medesima perfectione che l’altre cose che noi avian fatte; che tutto questo studio, che io fo ora, mi libera per lo avenire da tutti questi inpacci, per poter poi atendere alla sala grande con quella prontezza d’animo e scarico di mente che merita un’opera tale, acciò lasciamo a’ posteri quella maraviglia della grandezza di Vostra Eccellenza e di questa mia virtù, la qual sotto l’onbra Vostra fioriscie e fa questi frutti, che Ella vede, e che il mondo spetta: il quale aconpagniamento è tutto per gloria della grandezza e valor Suo 4 . Or state sano, che di continuo ne priego Iddio, acciò Lei possa con le mie fatiche godere quel che mi fa piovere Iddio nella mente per comodo e utile di Quella, e perché un dì possiate ricordarvi che questa mia servitù, innamorata del valor Vostro, abbi non quella remunerazione che merita la devozion mia, ma quel che ricerca la magnianima cortesia di Vostra Eccellenza inverso il Vostro Giorgio, nato per servilla e per adoralla. Il Pastorino è tornato di costì e ha portatomi dua medaglie per monete per la zeca di Siena, qual lui ha fatto altre volte, e così per parte di Quella me l’ha mostre, perché vi dica il parer mio: che, per dirne il vero, saria ora il tenpo, che Vostra Eccellenza Illustrissima dovessi dar regola a questi coni, i quali, se Allexandro Magnio non volse, per non esser guastogli l’effigie, che altro che Apelle il dipignessi, e Pirgotile e Lisippo, d’incavo uno, e l’altro di scultura, il facessero, meno doveria soportar Vostra Eccellenza, avendo tanti ecellenti maestri, che ciò in vita Sua fussi fatto, dando la Vostra città leggie di queste professioni a tutto il mondo. Dico adunque, che le medaglie mi son piaciute; e se stessi a me, gli darei comessione, che facessi duo madri da coniare, accio Vostra Eccellenza Illustrissima ne vedessi la prova: che in vero saria una sant’opera, che mi maraviglio, che Quella conporti si brute stanpe, perché fuori di qui ogni zeca nel conio vi supera 5 . Altro non mi occorre, salvo che a Vostra Eccellenza mi offero e racomando. Alli 30 di settembre 1559. Di Vostra Eccellenza fedelissimo servitore Giorgio Vasari. Allo Illustrissimo e Eccellentissimo Signor, il Signor Duca di Fiorenza e di Siena, Signor e Patrono suo obsservandissimo. Al Poggio 6 .  
 
 
 1 Sua Excellenzia dice che non vuole se non quello armario come disse e però che non lo occupino con altre cose. Faccia quello armario per adesso nella grossezza del muro per le scritture; poi se Sua Excellenza vorrà altro lo dirà.
 
 2 Quanto è fatto in là, basta e non occorre passar più inanzi. Facciavi i palchetti dentro. Sua Excellentia non vi vuole punto il legniame per amor del fuoco. 
 
 3 Non si possono far tante cose; e bisogna per adesso fare, come si può.
 
 4 S.E. vederà poi tutto quando sarà fatto il disegno, per risolvere.
 
 5 S.E. vederà poi a bell'agio ogni cosa e si risolverà.
 
 6 A Giorgio Vassari Aretino, Pittore Ducale, Fiorenza. 
Molto magnifico Signor Cavaliere Signor mio. Ancora che io fossi involto nel fango et avessi collora per il fastidio che ho dello asettare le stanze per la venuta di monsignor Signor reverendissimo Caraffa, il quale a mio dispetto ho auto a far l’arme dipinte di questi Teatini, mi rallegrò tanto la vostra amorevol e dolcie lettera e piena di poesia che la rilessi duo volte con mia satisfazione, ringraziandovi della buona nuova che si darrà a quell’oste, d’avergli canpato alle braccia il suono di madonna Margherita, per il che tornando fareno che ci riconosca col dolcie liquore di Baco e che ne senta messer Niccolò, il quale, avendo duol di stomaco, il medico gli ha detto che usi l’aglio cotto, il quale ha inn odio quanto tutti e’ preti il breviale e si risolve che gli dolga senpre; così spesso ragi[o]nando di voi vi chiamiamo e non ci è risposto. E perché l’uno e l’altro è tanto di lei quanto ella stessa, comandandoci vederà volare le volontà nostre nelle sue comessioni, stiamo aspettando di obedirvi sempre. Né si maravigli talor se lla memoria mia non fa nel serrare i mazzi delle lettere quello uffizio che drento scrivo, che così ai pictori come agli scrittori è lecito poter far qualche passerotto che bene spesso si smarriscie le supliche come smarrì io il cervello che so pure vi mandai scritto di mia mano, copiato ciò da e’ vostri originali, i quali serbavo per memoria del bene che vi voglio, da’ quali il medesimo copierò in questo foglio, né so come andassi la bisognia dello smarri[r]gli. So bene che gli è concesso a coloro che servono la corte il poco cervello, rispetto che chi n’avessi nello entrare a servilla, con quella prestezza che vi si corre, lo ritrova ogni dì fra le fatiche degli stenti e della servitù e delle vane speranze; dove le pacienzie che portano i frati dinanzi son strette, misere, che è niente appetto a quelle che si alargano e magnificano con le promesse, che tardi arivano ai bisogni umani. Basta che s’è agiunto alla malenconia che si porta seco l’umore della picttura e l’architettura e la servitù della corte e la piena del rapido Arno, il vostro andarvene a Pisa che pur qualche volta si piazzeggiava lungo le mura, dove le filosofie delle nostre allegrezze si ricreavano nel visitare i nuvoli, che ora vivo solo dalla casa al Palazzo a far gli ochi a coloro che anche muti e ciechi rimangono, per esser lodati da le gente vane. E se talora io non sapessi che tutto il giorno il veder lettere e lo scriverne v’è tormento, come il dipigniere a me, ragionerei spesso con la penna verso il mio Signor Guidi, al quale ho in memoria continovamente, parendomi che ‘l vostro genio s’acosti a l’umor mio; ora atendete a passeggiar per lo asciuto da che noi sian destinati a convertirci in ranochi et in mustri marini o salvatichi. Ho inteso quanto mi ha promesso Sua Eccellenzia quanto alle cose del Palazzo, che tanto eseguirò; ma la cosa de’ cartoni che i’ faccio fare per i panni d’arazzo per le stanze di sopra, Francesco di ser Jacopo non ha ordine, ma tocca a Tanai de’ Medici e penso che la Signoria Vostra abbi equivocato il nome, perché dice così: "Quanto alli cartoni e storie, l’ultimo ordine che n’abiano dato a Francesco di ser Iacopo, la volontà nostra è che si seguiti". Quella mi avisi quel che far debbo. Altro non scade dirvi se non che una suplica di Filippo di Francesco Cungi dal Borgo San Sipolcro con l’informazione del comessario di detto luogo, già X giorni venuta costì, si dubita non sia negoziata per non dire ismarita. Mi saria caro ancor che la avisai a messer Antonio Serguidi, che la signoria vostra ce la rimandassi, a ciò che un poveruomo che l’aspetta, non resti pegnio all’osteria. Quella stia sana e mi ami al solito e date l’incusa a Sua Eccellenzia illustrissima, che contiene cose apartenenti a’ ripari del fiume et a nettar la città e con questo fo fine raccomandandomivi senpre. Di Fiorenza alli XIII di ottobre MDLVII. Feci le raccomandazioni a ser Carlo, che duplicate ve le rimando. Di Vostra Signoria servitore Giorgio Vasari Al molto Magnifico et signor mio observandissimo Il Signor Cavaliere Guidi, segratario Sua Eccellenza Illustrissima a Pisa. 
Signor Spedalingo mio onorando. Mando alla Signoria Vostra il ritratto de l’Ermo di Camaldoli, acciò Quella lo faccia in su ‘n un pezzo di telaccia tirare e aconciare al vostro capitano Francese, che ce lo porian godere. Davit è venuto da Pisa e mi ha recato lettere; e bisognia che la parte di sopra, che io ho descritta, la mandi al Duca per passatenpo a mal ochio: inperò la sarà contenta, avendo visto quelli rimessi e l’altre di Saturno e di Giove, rimandarmele, perché le possa far trascrivere, ma soprattutto il principio de’ rimessi, che non vi manca molto, che intanto farò far questi; e gli altri di Giove e Saturno, volendo farci altro, ritenetegli, che la prima comodità che ho la visiterò col mostrarvi qualche galanteria e porterò il paese di notte, e vostro sono. Di Palazzo alli XIIII di dicembre 1558. Di Vostra Signoria il Vostro Giorgio Vasari. Al Molto Magnifico e Signor Mio Reverendo, lo Spedalingho de' Nocenti. 
Illustrissimo et Eccellentissimo Signor mio. Leonardo Buonarroti viene a basciar nel suo ritorno di Roma le mani a Vostra Eccellenza Illustrissima, conoscendo aver per infinite cagioni obligo infinito con Quella. L’ho consigliato che non pigli questo disagio, poiché Vostra Eccellenza sa delle cose di Michelagniolo suo zio di Roma tutti e’ particolari circa la eredità di suo zio: che delle cose dell’arte non ha auto altro che duo cartonetti, di uno braccio l’uno, disegnati, sendo vechio, assai ragionevolmente, e quali serba per Vostra Eccellenza Illustrissima, dolendogli non avere altro, poiché lui stesso in duo volte abrusciò ogni cosa. Viene volentieri per aver parere e giudizio da Quella per dar principio a un poco di sepoltura per l’ossa di Michelagniolo, quale come sa Vostra Eccellenza si debbe fare in Santa Croce; et è necessario, ch’egli la faccia secondo il potere et il grado di esso Lionardo, e non come saria conveniente alla virtù di Michelagniolo: inperò Vostra Eccellenza ne dirà il parer Suo. E perché egli è risoluto e vole che le statue di via Mozza, sì per esser gran cosa, si perché le non sono a proposito, e perché senpre fu d’animo ch’elle fussino di Vostra Eccellenza, atteso che ‘l chiederle, che si fecie, fu consiglio di Daniello da Volterra e non volontà di Lionardo, Vostra Eccellenza Illustrissima le accetti, perché di tal sorte cose non se ne trova, e ci verrano in proposito, come ne ragionerò alla sua venuta con Vostra Eccellenza, perché a Lionardo si potrà riconpensare, come antico servitore di casa Medici e come buon cittadino, secondo che parrà poi a Vostra Eccellenza Illustrissima. E da che egli è tanto dabbene et di ottime qualità, oltra alla fede et affectione che porta a Vostra Eccellenza Illustrissima, non vo raccomandarlo sapendo io, che più forza arà, apresso di Quella, la servitù sua e la virtù et il valore di Michelagniolo, così morto, che le mie parole. Intanto sarà tenpo di pensare al resto delle cose di detta sepoltura e delle altre cose atenenti a l’onor di Michelagniolo, finché Vostra Eccellenza Illustrissima torni, per poterne ragionare con Quella; e perché so, ch’ella non mancherà far carezze a Lionardo, farò fine, dicendoli, che le cose di qua vanno bene, e che comincio a sentirmi meglio. Che Nostro Signore Dio prosperi e feliciti Quella e me insiemi, acciò possiamo dar fine a tante onorate e gloriose inprese. Di Fiorenza alli XXII di maggio 1564. Di Vostra Eccellenza Illustrissima. Obligatissimo Servitore Giorgio Vasari. Allo Illustrissimo et Eccellentissimo Signor il Duca di Fiorenza et di Siena, Signor mio unico. A Pisa. 