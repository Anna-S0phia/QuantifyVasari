Magnifico e Eccellente messer Giorgio. Tornando iersera a casa, mi fu data una di Vostra Signoria, nella quale ho veduto a piè della supplica della vostra compagnia un riscritto di Sua Eccellenza Illustrissima, che m’ha in modo stordito e cavato di me, non sapendo donde ciò proceda e possa venire, ch’io non so che mi fare né che mi dire. E avendo parlato, oltre a quello che mi sapeva con alcuni de’ nostri monaci et intese le carezze, che in mia assenza sono state fatte a tutti voi dalla maggior parte di detti monaci, non posso credere, che alcuno di voi abbia fatto se non buono uffizio, non avendone avuto cagione. Sapete voi, sa il Bronzino, sa l’Ammannato, sa il San Gallo, sa messer Benvenuto et in somma, sapete tutti quanti, se voi volete dire il vero, che voi sete stati sempre da noi ricevuti volentieri a tutte l’ore et accommodati, quando non s’è avuto altro commodo, nelle proprie camere? Sapete oltre di questo, che qualcuno de’ monaci, e negl’universali della compagnia e ne’ particolari bisogni di tutti, s’è continovamente adoperato con ogni qualità d’amorevolezza? Donde vien dunque questa cosa? Mentre che voi sete stato alla corte ognisera, che il camarlingo e il procuratore tornavano, non è stato nessun monaco che non dicesse: “Quando torna messer Giorgio”? “Quando si commincia a murare nel tempio”? Io vorrei volentieri, che qua fussero essaminati da qualche severo giudice intorno a questo fatto i miei monaci; perché troverresti la maggior parte hanno desiderato più questa cosa che nessun altra giamai. E se pure in mia assenza, che sono stato fuor quest’anno assai, per bisogni della casa, qualcuno, che nol so, avesse detto, ragionando qualche cosa, il che, quando sia stato, sarà stato modestissimamente, deve per questo la bontà di Sua Eccellenza Illustrissima avere in mal concetto tanti altri poveri monaci, che non hanno in questo alcun peccato? E questa casa, che è sempre stata particolarmente cosa propria della Casa de’ Medici e di Sua Eccellenza, che Le ha sempre procacciato e in Roma e per tutto onore e utile! Voi, messer Giorgio, voi, che avete sempre saputo l’animo mio, e che mediante gli amici, che avete in questa casa, sapete ogni cosa nostra, dovereste per la verità e per la giustizia diffendere con Sua Eccellenza Illustrissima l’innocenza nostra e non dovereste comportare che tanti poveri monaci, che non sanno più oltre che dire il loro uffizio, vivessino in tanti dispiaceri, quanto fanno. Potrei qui aggiugnere molte cose, che vi farebbano fede della mente nostra verso il Signor Duca; ma le voglio tacere per modestia e per lo migliore. Io per me, sallo Iddio, in questa cosa non ho se non un errore solo per inavertenza commesso, il quale è questo: che io doveva, come capo, quando si comminciò a ragionare di questa cosa, sì come io l’aveva fatto nell’animo, e così sapeva essere la mente di tutta questa mia famiglia, andare palesamente a fare libero dono a Sua Eccellenza non solo del tempio e di tutte le cose nostre, che sono Sue, e dalla bontà e casa Sua le riconosciamo, ma ancora di noi stessi, che Le semo stati sempre e saremo affettuosissimi figliuoli e servitori. Ma se io non l’ho fatto, è stato per lo migliore e per essermi lasciato consegliare. Quanto al non volere dare la tregge a a’ porci, non so che mi dire, se non racommandare a Dio questi poveri monaci, che in questo non hanno peccato niuno. In somma, il tempio, noi e tutte le cose nostre sono di Sua Eccellenza, alla quale vorrei faceste fede voi, che così è stato sempre l’animo nostro e sarà. Voi, dico, il quale sapete, senza che io più oltre vada, ogni cosa. Io vorria andare a Sua Eccellenza, ma il parermi di vederla contro di noi tutta sdegnata, mi fa temere di peggio e di non essere ributtato: però standomi infra Scilla e Carriddi, aspetterò il consiglio vostro. Rimandovi la supplica. E questo vi ho scritto brievemente col consenso di tutti i sacerdoti, che sono in casa. Mi sa male non ci sia il reverendo padre abbate di Trivio Don Antonio, che hà in gran parte trattato questa cosa, perché forse sapendo più oltre, che io non so, mi darebbe qualche consiglio in tanto travaglio mio e di questi poveri monaci innocenti, che si racommandano a vostra Signoria. Dal munistero degl’Angioli li XX di gennaio MDLXII. Di Vostra Signoria molto Magnifica Il Priore delli Angeli di Firenze Al molto Magnifico e Eccellente messer Giorgio Vasari, mio Osservandissimo. 
Cosimo Medici, Duca Fiorenza e Siena. Carissimo Nostro. A quello che per la vostra de 2 del presente Ci avete scritto Ci occorre solo per risposta dirvi, come Ci è stato grato il ragguaglio delle cose di quelle fabriche, e che attendiate a seguitare con la diligenzia che si conviene, e state sano. Pisa il dì VII di febraio 1561. El Duca di Fiorenza. Vasari pittore... Nostro carissimo. Fiorenza. 
Cosimo Medici, Duca di Fiorenza, Siena. Carissimo Nostro. La vostra de XXV come copiosa d’avisi Ci ha portato piacere; e perché nella venuta costì dell’eccellentissimo di Ferrara sarà con lui il Nostro ambasciatore, Ci sarà grato, gl’assistiate e conferiate con lui quel’ tanto che occorre, commendandovi fra tanto della diligenzia vostra. Dio vi guardi. Da Pietra Santa li VII di marzo 1561. El Duca di Fiorenza. [A Medoro] Nucci d’Arezzo, Nostro carissimo, a Venezia. 
Molto magnifico signor cavallieri. È venuta finalmente la licenzia da sua altezza serenissima di posser incominciare e proseguire la fabrica delle loggie nel sito delle Beccarie conforme al desiderio nostro et a quanto avevamo suplicato. Imperò confidando molto ne l’eccellenza vostra, unitamente l’aviamo eletto per architecto et la preghiamo, si degni accettare volentieri questo peso e fare quanto prima il modello di legname, sopra il quale si possi condurr la detta fabrica, che sia bella, onorata, graziosa e proporzionata secondo il luogo, del quale Vostra Signoria è benissimo informata, avendo nondimeno riguardo e rispetto che il potere e facultà destinate a tale impresa non sono molto ample, sicome altre volte ha inteso. Desideriamo in oltre che l’opera sia tale che noi, che la incominciamo, possiamo qualche volta goderla, e non sia tanto lunga che tocchi alli posteri doppo un gran tempo terminarla e finirla. E fatto che serà il modello sudetto, lo potrà fare portare in mano nostra, per dare quanto prima principio con inservito de uno capo maestro pure eletto e destinato dalla signoria vostra, la quale intanto si anderà resolvendo di eleggerlo e capparlo bono, valente et aproposito, per mandarcelo quando serà il tempo et quando da noi li serà chiesto. Sia contenta adumque Vostra Signoria tutto fare et exequire con la solita sua ammorevolezza, prudenzia, diligenzia e sollicitudine e responda quanto intorno a ciò li occorre e ci dia come perito quelli avertimenti che la cognoscerà essere aproposito del presente negozio, con che molto ce li offeriamo et raccomandiamo, desiderandoli felicità e contento. De Arezzo il dì 19 di luglio 1572. Di Vostra Signoria molto magnifica Li deputati sopra la fabrica nel sito delle beccarie. Al Molto Magnifico Signor Cavallieri messer Giorgio Vasarii nostro osservandissimo 
 
Molto magnifico come fratello. Per l’ultima mia ho ricevute due vostre, una de sette, l’altra de quattordici. A quella de' 7 dovevo rispondere la settimana passata e non lo feci, perché il priore del Bosco, pigliando certa purgagione, non venne, come m’aveva promesso; et sollecitandolo di poi, che è tornato alla Minerva, mi dice, che non si può risolvere, se non ha risposta da voi d’una lettera scrittavi sopra le tavole da farsi: perché dice avere scritto, che è forse meglio farle in tavola che in tela, la quale cosa può variare il prezzo; e però che lui sta aspettando risposta da voi, et subito poi risolverà e mostra che li danari saranno pronti. Et io dubito, che la non stia così, veggendo, che lui mette tempo in mezzo, et anche dicendo lui, che spera cavare danari dal papa per questo effetto, cosa ch’io non credo; ma mostra però avere altri assegnamenti. Mi dispiace, che voi non restiate servito con quella prestezza che vorresti: prima la scusa del purgarsi, di poi questa altra, che lui ha aspettata risposta m’impedisce: perché io sarei molto presto a servirvi, avendo io desiderio di satisfarvi. Quanto al mio quadro io non posso se non rimettermi a voi, che avete migliore iudizio, et se ci vuole essere il Cristo o non; et poiché dice, sarà qui al settembre, io l’aspetterò. In questo mezzo mi servirò di qualche quadro, che io ho. Io ho caro, si faccia questa actione ben consultata, et io vo molto migliorando della mia indisposizione e spero a quello tempo farvi compagnia a' piede, se a Dio piacerà. Et con questo faccendo fine, di core vi bascio le mani. Di Roma alli 20 di giugno 1572. Di Vostra Signoria come fratello Bartolomeo Bussotto Al Molto Magnifico Signor Cavalieri Giorgio Vasarii come fratello honorando Fiorenza. 
Eccellente Messer Giorgio onorandissimo. Bon prode vi faccino le frittate di chiusura e li ravagioli e capponi [di]Arezzo, per non dir, se sareste, delle pescie di Pisa. Ma ricordateve, ch’io vi amo et adoro, e che sete debitore, ch’el todesco sia indrizato da voi ad fornir la tavola di Luca Martini con Guido Cavalcanti e Gueton d’Arezo e Cambio di Ficino e del Landino; e di questo sarò obligato alla cortesia vostra eternamente. Noi qua stiamo aspectando el Signor Cardinale, quale ha fatto la bella giravolta di Venezia, e sarà qua a Santa Lucia; ma non a tempo di far cardinale, ma di far nozze della Signora Victoria nella vostra incomparabile e stupenda sala, e il papa vole andar a vederla. Voi attenderete al vostro libro; e io mi offerisco revisore e vi so dir, che sarà eterno fatto nuovo per Signor Duca, poi che altro non c’è che compiere doppo la morte. Valete e comandateme. Da Roma 27 novembre 1546. Servitore el Vescovo Jovio. Al Prestantissimo Signor pictore maestro Giorgio Aretino, mio onorandissimo in Firenze. 
Excellente messer Giorgio, mio onorandissimo. Io dicevo testé a messer Simon Botti, che una parte grandissima per condurre felice vita consiste in esser carne d’arosto, come sete voi, che non voleste saltare la scopa, aspectando di mangniar prima le ova soda e le cosce del capretto, per non dire l’agnio pascale. La vostra lettera è tutta da filosofo; come spero, che farete in compilare il bel libro delli famosi pictori, qual vi farà al certo immortale, perché in fatto, le cose, che avete fatto a Monte Oliveto in Napoli a quelli tiranni delle frittate grosse e grasse, alla fine fine saranno cacabaldole, colsumate dal sanitro e dalle tarle; ma quello che scriverete, non lo consumerà il ladro tempo, qual suole consumare li visi delle sposate in termine d’uno anno; e voi lo conoscerete per prova, avanti che finisca la prima parte del libro. Messer Giorgio mio, segniatevi, come io vi dissi, col cubito sinistro, acciò non v’abbiate a pentire, come forse sa a questa ora il mio giovan Bizeri, quale lasciò il proprio per l’apellativo; e basta. Siate contento in questi giorni santi di far vita allegra di dar qualche speronata al pictor fiamingo e far, ch’io sia servito. E spero, che aremo grazia di vedervi in Toscana, poi che il concilio si farà a Bolognia. Date mille salute da parte mia al Puntorno, a Bronzino e Salviati; e se fussi vivo, al Bugiardino; e se l’è andato in groppa, a Granaccio. Io gli dò la mia benedizione. State sano e netto di coscienzia e pensate a vivere per conto vostro, non per conto de’ vostri. E vi baso la mano. Alli II d’aprile 1547.  Servitore el Vescovo Jovio. 
Molto magnifico amico carissimo. Io crederò, che a quest’ora averete da monsignor di Volterra avuto l’ordine, che si ha da tenere sopra i retratti de’ papi; e però con questa mi occorre solamente dirvi, che ho ricevuto la vostra delli XXII, e che starò con desiderio aspettando di vederne presto qualche uno. Et me vi raccomando; che Nostro Signore Iddio ve conservi. Di Roma il XXVII di marzo MDLXXIIII. Tutto vostro Il cardinal S. Sisto. Al Molto magnifico amico carissimo il cavaliero Georgio Vassari etc. A Fiorenza. 
In fatti, compare, i’ mi credetti, che tu ti fussi in Napottanalato per tutta via; ma a quel veggo, e’ non vi t’è paruto buon stanza, perché la laura t’ha sparacorato or tante. Io non seppi mai, se tu facesti o volesti fare quella volta dinanzi alla chiesa a stucchi e pittura, né quello si sia de’ tuoi compagni, però vorrei me ne dessi aviso. Don Gian Matteo da Rimini; mi dice ti preghi che gli vadia di fare una tavola a Rimini, ma non vuole passare quella di Pisa. Io gli ho promesso Roma e torna da parte tua. Famene onore e lassa stare questi zughi grossi di duchi e papi e re, che sai infatti, che Biante filosofo dette consiglio a colui che trovava di tante sorte mogli, che ne pigliassi una suo pari, siché tu odi. Fa tu. Tu se’ savio; e fa di mantenerti e non diventare barbogio, se bene invecchi; perché Michelagnolo non è ancora mai inbarbogito per tempo nessuno. Io m’ero incaparbito di non scriverti, se non mi scrivevi a me; ma fava l’era, per andare in lunga la cosa. Però ho rotto il proposito. Penso, andrò a Venezia a la seconda visita. Altro non ho che dirti. Raccomandami alli amici, massime a Simon Botti e Raffaello Monte Lupo e Iulio e tutti li altri, se sono teco; e non mi mettere nel dimenticatoio. Sta sano. Da Agnano alli 23 di novembre 1545. Il tuo fratello Miniato Pitti. A Messer Giorgio Vasari Aretino, Pittore Nobilissimo. Roma. 
A messer Giorgio Vasari. Rispondendo alli due vostre ultime vi diciamo, come abbiamo inteso con molta satisfazione quanto avete negoziato con Sua Altezza sopra li bisogni della nostra chiesa et in particulare per conto del canpanile, del quale si è riceuto il disegno da voi mandato conforme alla mente della prefata, Sua Altezza, e percio si darà ordine a quanto farà di bisognio. Vi si manda con questa nostra, secondo ne avisate, il vano misurato delli altari dove ha d’andare il miscio. Inoltre vi si manda una lettera per i Salviati, a’ quali si ordina che paghino a maestro Nigi scudi 50 di moneta a buon conto de’ lavori che da lui si fanno, la quale potrete fargnela avere, acciò si possa servire di tali danari. E sanza altro vi ci offeriamo. Dato in Pisa e Palazzo di nostra Residenza li 2 di gennaio 69. 
Giorgio Nostro carissimo etc. Intendiamo per la vostra quel che avete fatto sì del camino come d’altre cose, che tutto stia benissimo. Ma vorremmo, che facessi assettare quel palco, acciò messer Baruccio potesse servirsene nel distendervi l’erbe, perché altrimenti non farebbe cosa buona. A quanto ci domandate, terremo considerazione e quando saremo costì, Ce lo ricorderete, che certo abbiamo verso di voi ogni buona volontà Nostra. State sano. Da Livorno alli X di aprile 1556. El Duca di Fiorenza. Messer Giorgio Vasari pittore Aretino. A Fiorenza. 
Messer Giorgio, amico caro. A queste sere mi venne a trovare a casa un giovane molto discreto e da bene, cioè messer Lionardo, camerier del Duca, e fecemi con grande amore e affezione da parte di Sua Signoria le medesime oferte che voi per l’ultima vostra. Io gli risposi il medesimo ch’i’ risposi a voi, cioè, che ringraziassi il Duca da mia parte di sì grande oferte, il più e ‘l meglio che sapeva, e che pregassi Sua Signoria, che con sua licenzia io seguitassi qua la fabrica di Santo Pietro, fin che fussi a termine, che la non potessi esser mutata per dargli altra forma; perché partendomi prima, sare’ causa d’una gran ruina, d’una gran vergognia e d’un gran pecato. E di questo vi prego per l’amor di Dio e di Santo Pietro, ne preg[h]iate il Duca, e racomandatemi a Sua Signoria. Messer Giorgio mio caro, io so, che voi conoscete nel mio scrivere, che io sono alle venti 4 ore; e non nasce in me pensiero che non vi sia dentro sculpita la morte: e Dio voglia, ch’i’ la tenga ancora a disagio qualche anno. A dì 22 di g[i]ugnio 1555. Vostro Michelangelo Buonarroti in Roma. Al mio caro messer Giorgio Vasari in Firenze. 
Le favole del mondo m’hanno tolto il [t]empo, dato a contemplare Idio, né sol le grazie suo poste in oblio, ma con lor, più che senza a pecar volto. Quel c[h]’altri saggio, me fa cieco e stolto e tardi a riconoscer l’error mio; manca la speme, e pur cresce ‘l desio, che da te sie dal [pro]prio amor disciolto. Amezzami la strada, c[h]’al ciel sale, Signior mie caro, e a quel mezzo solo salir m’è di bisognio la tuo ‘ita. Mectimi in odio quant’el mondo vale, E quante suo bellezze onoro e colo, C[h]’anzi morte caparri eterna vita. Messer Giorgio. Io vi mando dua sonecti; e benché sien cosa scioca, il fo perché veggiate, dov io tengo i mie pensieri. E quando arete octantuno anni, come ho io, credo, mi crederre[te]. Pregovi, gli diate a messer Giovan Francesco Factucci, che me n’ha chiesti. Vostro Michelangelo Buonarroti in Roma. Non è più bassa o vil cosa terrena, che quel che, senza te mi sento e sono, ond’al’alto desir chiede perdono la debile mie propia e stanca lena. De[h], porgi, Signior mio, quella catena che seco annoda ogni celeste dono: la fede, dico, a che mi stringo e sprono né, mie colpa, n’ho grazia intiera e piena. Tanto mi fie maggior quant’è più raro il don de’ doni; e maggior fia, se, senza pace e contento il mondo in sé non ave. Po’ che non fusti del tuo sangue avaro, che sarà di tal don la tuo clemenza, se ‘l ciel non s’apre a noi con altra chiave? 
Molto Magnifico Signor, compare onorando. Se il debito, come mi scrive Vostra Signoria, di ser Piero suo fratello con li eredi del Signor Otto B. M. fussi mio particulare interesse, non solo per la lettera scrittami da quella, ma per altro minimo cenno suo, ne le farei volentieri dono. Inperò poi che ciò fare non posso, non mancherò fare opera con il ministro e fattore di detti eredi, de’ quali io ho de già per renunptiato la cura del tutore e curatore, che aspetti la satisfazione de tal credito al proximo futuro ricolto de grano: quando però, come mene acenna per la sua lettera Vostra Signoria, poi che arà facto qua per chi li parrà secondo l’onesto valutare il grano, s’oblighi lei a tal tempo alla satisfazione, acciò essi eredi e pupilli non patano e non abbino più a convenire con il sopra detto ser Pietro. E però Vostra Signoria ordinerà qua per chi li pare, che con il suo nome s’oblighi decidendo tal valuta. Et io farò opera con il fattore che segua il sopradecto. E comandi se in altro servire posso a quella, alla quale baciando le mani mi ricomando Di Mont’Acuto il dì XII di marzo 1556. Di Vostra Signoria Servitore e conpare Federigo delli conti de Monte Acuto. Al Molto Magnifico Signor, compare onorando Messer Giorgio Vasari de Arezzo. Fiorenza. 
[Di] ricto è la [parte] di mezzo aovata, intendo pel Signior le parte da canto pe’ servi andando a veder la libreria. Le rivolte di decte alia dal mezzo in sù, insino al riposo di decta scala, s’appicano col muro; dal mezzo in giù, insino in sul pavimento, decta scala si discosta dal muro circa quactro palmi, in modo che l’inbasamento del ricecto non è offeso in luogo nessuno e atorno actorno resta libero. E a me par sogniare una simil cosa e confidomi in voi che, per servire il Duca, Vostra Signoria et messer Bartolomeo troverranno cose per decta scala che non sono le mia. A dì primo di gennaio 1554. A dì 26 di sectembre 1555. 
Amatissimo messer Giorgio. Con molto mio piacere ho ricevuto e visto più di una volta il disegno, che mi avete mandato insieme con l’interpretazione, quale mi è stata carissima, vedendovi uscire delle invenzioni ordinarie, come solete far voi; e invero, che mi è piaciuta così la novità dell’istoria come la bellezza delle figure. Sicome al ritorno mio, che sarà presto, ne parleremo più a lungo con dar principio a qualche bella impresa. E a voi mi offero. Da Corneto alli 24 di gennaro MDXLIII Vostro Cardinale Farnese. Al magnifico messer Giorgio Aretino pittore. 
Molto Magnifico Signor Cavaliere. Perché la quaresima mi cacciava e per non stare più a dar disagio a me et a altri, massime vivendo alle mie spese, mi resolvei di lassare che si copiassino alcune scritture e subito, arrivato a Montepulciano, mandare un mio servitore a pigliarle a Arezo per serrare poi il processo et inviarlo a Nostro Signore secondo la sua commission. Seguitono doppo tanti strani tempi, che fui forzato a indugiar fino a 8 del presente; et la medesima aspetta credo che l’abbia causato, che il mandato non è ancora tornato. Fra tanto ebbi l’altro giorno la lettera vostra per via di Firenze, nella quale vedo qualche ombra e mala satisfazzion, causata secondo me dalla passion e dalla poca avertenzia di quei vostri et nostri canonici, i quali, perché io ho proceduto questa volta come giudice, sono entrati in pensieri et in parole etiam in presente, che mostravono qualche diffidenzia, presupponendo, che io avessi a far el medesimo. Ora che son mandato a trattare con tutta dua le parti, di quel che feci, quando chiamato da loro, non si mise mai a altro che alloro interesse secondo la forma del santo breve, et questo sia detto per vostro aviso, che nel resto non hò paura di calunnie. E se a voi paressi et a quelli interessati, che non bastassi la purità della intenzione e conscienzia mia, alla fine spero in Dio, che cognosceranno ancora, che Sua Santità non serà defraudata dell’openion, che ha avuto della mia buona volontà; e che forse non è stata questa tanto sola, che si possa aver scrupulo, che dalla banda mia ci sia mancato cosa sustanziale, apartenente a’ negozi, per servizio di Nostro Signore Dio et di Sua Beatitudine et per quiete et satisfazzion della città. Non resterò anco di dirvi con un poca di domesticheza, che io ho durato fadiga a sgannar alcuni, che predicavono voi per autore e suscitatore di questa lite, per attendervi a far ogni diligenza, perché si venga alla spedizon; e non sono molto lontano a creder, che per aventura mia presenza potria facilitar assai la resoluzone per molti particolari, che non può esprimer la scrittura, siché di bocca si potria meglio ragionar fra noi molte cose, non pensando mai, che sia necessario all’amiciza nostra ora alcun altro testimonio di parole. E con questo mi vi raccomando di buon cuore et così al nostro amorevolissimo monsignor Sangalletto, pregando Dio, che vi conceda ogni bene. Da Montepulciano a 16 di marzo 1572. Amorevolissimo fratello il vescovo di Montepulciano. Al molto Magnifico come fratello Cavaliere Giorgio Vasari a Roma. 
Magnifico Cavaliere, Nostro carissimo Con molto piacere intendiamo dalla vostra de 23 la resoluzione di Sua Beatitudine nel voler far dipignere la battaglia de’ Turchi nella sala dei Re e le belle invenzioni, che voi disegnate d’accompagnarvi. Seguitate di satisfare a Nostro Signore, che certo a Noi non potete far cosa più grata. Et state sano. Di Fiorenza il dì primo di marzo 1571 Don Francesco de’ Medici Principe di Toscana Al magnifico cavaliere Giorgio Vasari, Nostro carissimo. Roma. 
Messer Giorgio mio quanto fratello. Ho ricevuto le lettere vostre de venti quattro d’ottobre, mandate per la posta della Lumaca, acciò che più presto mi giungesse nuova di voi, e darmi maggior martello per la tardanza d’intender dove vi trovate e come state: pur meglio è tardi che non mai. Io mi pensavo di trovarvi a Piacenza al servizio del Signor Duca nuovo; ma per quanto io intendo per le vostre, siete al servizio del Reverendissimo Farnese. Il che se a voi piace, ancora a me diletta. Voi continuamente dite poco ben de’ preti e de’ cortegiani; e pur non vene siete isbrigato di quella vostra Roma, nella quale se non vi fusse qualche cosa che assai vi delettasse, senz’alcun dubbio non vi fermereste tanto. Ma l’ombra di que’ lauri e degl’abeti con altri dilettevoli intratenimenti son causa, che noi di qua non vi potemo goder. Io quando intesi a Venezia, che venivate a Piacenza, come disopra, avevo pensato già di condurvi in sino a Melano acciò che mi aveste fatto un bel disegno della nostra chiesa nova; nella quale sto pur in opinione abbiate a far la tavola, quando piacerà a Dio. Ma quella vostra Roma mi rompe tutti e’ mia disegni. Ho messo dugento ducati di in un cantuccio per parte della detta tavola, con animo di aggiungerli maggior numero, acciò che sia ben servito e abbia una cosa non più veduta in queste nostre parti; ma non si può far così presto, per non metter il carro innanzi a’ buoi. In questo mezzo si farà forse qualch’altra inpresa. A Venezia convitamo una mattina a desinar messer Pietr’ Aretino vostro, col quale avemo lunghi ragionamenti e cascamo nel particular vostro. Detto messer Pietro mostrò un poco di collera contro di voi e si doleva, che avevate detto esservi partito da Venezia per non averli a far le spese con l’opere e fatiche vostre. Il Padre Generale e io prendemo la difension vostra e male lo potemo sadisfar; però ve ne ho voluto dar un poco d’aviso accioché con qualche vostra lo possiate indolcir. Ho a piacer che abbiate tirato vostra madre in Roma, per mia consolazione; e tanto più mi piace che vi sarà un poco di freno a qualche pazziuola, che fareste di più, se la non vi fusse. Attendete a star sano e ricordatevi di chi vi ama cordialmente; e se farete quel quadro, qual dite aver principiato per me, lo avrò molto caro e lo terrò in memoria vostra, benché senza quello vi terrò sempre a cuore. Raccomandatemi a messer Raffaello Grisegli e a messer Simon Botti e guardetevi non lassarvi inpancar da messer Pietro Vacca con quel suo canonicato; e alle volte datemi aviso del vostro bene essere, che certo non mi possete far il maggior piacer. Io sto sano; e se di qua posso cos’alcuna per voi, comandatemi. Di Milano il dì XVII di dicembre nel 1545. Tuto vostro Don Ippolito. All’eccellente e raro pittor messer Giorgio Vasari quanto fratello in Roma presso San Noferi. 
Excellente messer Giorgio amantissimo. Sappiate, che gli è vero il moto mio: "Fato prudentia minor", intendendo però, fato la providenztia di Dio, la quale è arbitra della voluntà nostra, ancora che la sia libera. E così, se voi confessate, comunicate, purificate, andrete a una messa di Spirito Santo in una qualche chiesa silvestre, invenirà la colunbetta dello Spirito Santo, qual vi metterà il becco nel buco dell’orechio e vi dirà, se dovete prender mogliera o no, e di quale dovete fare elezione. E così tutto quello che vi venirà in mente, non vi lasciando signare nelle orechie dalli amici, quali volentieri piglierebbon spasso, e se sia de le vostre nozze, e voi poi arete a vostro costo a magniare straguglioni, che dal primo anno im poi delle noze si magniono spese volte. E così vi dico, che magnianimamente vi risolviate o per sì o per no secondo il preditto Spirito Santo. E se sarete savio, tenerete più conto della bracetta che della borsa; e fate voi, che Dio vela dia buona. Mi farete bene singular grazia, se la pigliate a farne un bello scizo e mandarmelo, acciò possa conoscere, se avete così buono iudizio in femine, come avete in masci; perché solete amar persone elette, e che amano e amirano l’ingegnio vostro. Voi farete uno vostro debito a sollecitar il fiamingo e suplicarne l’arcivescovo di Pisa; e li baso la mano. E il signior cardinale rise molto, quando sentì, che voi volavate prender moglie, castigo de’ cervegli bizarri e capi ricci, non solo aretini, ma sanesi, bresciani, modenesi e parmigiani. Noi speriamo, con questa traslazione daremo a pestare a Bolognia grassa duo del concilio, chi’o arò nuova occasione di fare d’una via dua servizii: di andar ad una sessione o doi e poi risolvermi di rivedere il mio museo con decreto di starmi al manco una settimana col Duca Cosimo, tanto amatore de’ virtuosi. Al Bronzino, al Puntormo baso la mano. Valete. Di Roma il dì XVIIII di marzo de ‘47. Al servizio vostro el Vescovo Jovio Allo excellente pittore messer Giorgio d’Arezo, mio onorandissimo. In Fiorenza. 
Molto magnifico cavaliere. Sarà qui inclusa la nota di quelli ritratti de papi che sono tra li altri miei. Vi contentarete però di far quanto desidero di essi, sì come meglio ve dirà monsignore de Volterra, al quale mi rapporto. Et me vi offero sempre. Di Roma il dì XV di marzo 1574. Tutto vostro il Cardinal S. Sisto. Al Molto magnifico amico carissimo, il cavaliere Giorgio Vasari. 
Molto onorando e quanto fratello. Con grandissimo dispiacer ho letto le vostre lettere, che altre volte mi sogliono esser di tanto piacer, sentendo per quelle l’indisposizion vostra. Se tal volta voi volessi creder a’conforti delli amici, forse non vi intraverrebbe questi disordini! Volete pur far in due mesi un’opera d’un anno. In vostra buona ora conservatevi sano, a consolazione delli vostri amatori, e temperate più il pennello che voi non fate, sì che ci possiamo, quando che sia, goder, come e voi e io desideriamo. Altro non mi occorre. Ricordatevi de’ miei precetti e state sano o attendete a guarir, per parlar con più riverenza; e raccomandatemi a Monsignor Reverendissimo Jovio col baciargli la mano per parte mia e pregarlo, si degni tenermi per servitor. Raccomandatemi ancora a messer Niccolò Acciaiuoli. Di Monteoliveto il dì XVIIII di settembre nel XLVI. Tuto vostro Don Ippolito, Generale de Monte Oliveto.  All’eccellente e raro pittor’ messer Giorgio Vasari quanto fratello. In Roma. 
Molto magnifico signor come fratello. Non ho potuto far prima che ora l’uffizio con Nostro Signore, che da Vostra Signoria si desiderava per la sua de' 28 del passato: et in effetto ho ritratto da Sua Santità, che ella si contentarà molto ben, che Vostra Signoria dia fine all’opera delle 3 istorie. Ma per adesso non occorre far altro sino al primo di ottobre, al qual tempo poi potrà venir secondo l’ordine che Sua Santità mi ha dato intorno a questo particolare. In tanto se alcun altro piacer le potrò fare, vagliasi di me liberamente, come sa di poter fare. E con questo fine me le raccomando et offero de cuor. Di Roma a XIIII di giugno MDLXXII. Di Vostra Signoria Affezzionatissimo fratello il cardinale Cesi. Al Molto magnifico signor come fratello il cavalier Giorgio Vasari. Fiorenza. 
A messer Giorgio Vasari. Per le vostre ultime doppo la tornata sua dì Roma abiamo inteso tutto quello ne scrivete per causa de tavole che si fanno costì in Firenze per la nostra chiesa et in che termine si si trovino, il che è seguito con nostra satisfazione, conoscendo la buona cura e diligenzia che da voi si usa per detti lavori; li quali come siano interamente finiti, vedremo di ottenere grazia da Sua Altezza. Di posserli condurre senza la spesa delle gabelle, sicome da voi siamo avvertiti per benefizio della nostra Religione, che tutto si atribuisce dalla solita vostra amorevoleza. Quanto poi alli poggioli et altri lavori che si fanno qua da maestro Gio: di Stocco, avendo noi inteso che con la venuta sua costà vi ha dato raguaglio a che termine si si trovino, non vi replicheremo altro senon che si è fatto intendere che solleciti e dia fine a essi con ogni prestezza, e che faccia quanto ne scrivete per li marmi da cavarsi nel monte di Santo Giuliano. Abiamo scritto alli Salviati che vi paghino scudi 50 di moneta, sì come avvisate, per a buon conto della doratura per l’ornamento de l’organo e manifattura di esso. Perciò ve ne farete satisfare a detti Salviati per pagarli alli maestri che si devono, e nel resto non mancheremo alla giornata darvi notizia di quanto occorrerà conforme a che di voi ci promettiamo. E senza altro vi ci offeriamo. Dato in Pisa et Palazzo di nostra Residenza li 4 d’aprile '70. 
Magnifico messer Giorgio. Per manco vostra briga ho scritto al mio, quanto mi occorre circa al ciborio, per conto del quale vien costì un canonico. Vi piacerà spedirlo presto e bene, pregandovi per l’onor di Dio e vostro e mio, che l’opera riesca tale, qual conviene al luogo dove ella è dedicata. E perché messer Antonio detto vi leggerà quanto li scrivo, non mi destenderò in altro, salvo in pregarvi a pigliar tal ordine, che siam ben serviti, e che la spesa sia perporcionata all’opera, ricordandovi, che sarà necessario, mandiate colui che ha da far la predella, la qual vuole aver disegno; né importa manco che ‘l ciborio. Voi non avete voluto farmi la rufiania di que’ cartoni che io vi parlai; se vorrete, sarete ancora in tempo. E state sano: che Dio vi guardi. Di Pistoia alli 25 di marzo 1566. Tutto Vostro Il vescovo di Pistoia. Al’ Magnifico e mio onorando Messer Giorgio Vasari. Fiorenza. 
Molto magnifico Signor mio onorando. Gl’uomini di Montevarchi hanno disegnato, etiam con mia participazione e licenzia, edificar un monasterio in quel loro castello e di già hanno trovato el luogo. E sapendo che la Signoria Vostra, al suo ritorno d’Arezzo, farà la strada per quel luogo, e desiderando, che tal monasterio si facci con le debite sue proporzioni, ho preso sicurtà, per l’affezzione che porto a Vostra Signoria e per il desiderio che ho di servir a Lei, di pregarla caramente, che quando passerà per Montevarchi, non si sdegni scavalcare e considerar el sito dove vogliono far tal muramento. E considerato che arà il tutto, li piaccia per amor mio dar loro un poco di qualche disegno e modo di cotale edifizio, acciò la cosa rieschi proporzionata, certificando Vostra Signoria, ch’io lo riceverò per favor da lei. E con questo fine resto parato per ogni piacer e commodo di Vostra Signoria. Che Dio la conservi sana et contenta. Di Fiorenza li 16 di settembre 1566. Affettuosissimo di Vostra Signoria P. Vescovo di Fiesole. Al molto magnifico signor, mio onorando, messer Giorgio Vasari, pittor eccellentissimo. In Arezzo. 
Cosimo Medici, Duca di Fiorenza e Siena. Carissimo Nostro. Se bene la lettera vostra non ha bisogno di replica, contenendo avisi di diverse bande, ven'abbiamo però voluto accusare la ricevuta e dirvi che Ci sono stati grati, con exortarvi a continuare, ché fate cosa di nostro piacere e satisfazzione. Dio vi conservi. Da Pisa li III di febraio 1561. El Duca di Fiorenza. [A Medoro N]ucci d’Arezzo, Nostro carissimo, a Venezia. 
Cosimo Medici, Duca di Fiorenza, Siena, etc. Carissimo Nostro. Ancor che non così bene abbiamo inteso per li disegni il particular della scala, Ci par però comprender due cose: l’una, che a racconciar la scala, come per li disegni si mostra, bisognerebbe guastar quello che s’è fatto sin a ora: il che non vogliamo fare in modo alcuno; l’altra, che Ci par, questo nuovo modo si mangi tutto l’androne che è dal Davit infin all’entrata del salotto: il che ancora è dannosissimo e impossibile che possa star bene, occupandolo la scala. Però Ci risolviamo, che il fatto non si tocchi, sinché lo veggiamo, e s’attenda all’altre cose; poi che sendo condotta la scala sin al piano del Davit, può servir largamente e aspettar che Noi vi siamo. E si ella non vi fusse condotta, conducavisi in ogni modo, e se pur non avessimo inteso bene, Ci riserveremo li disegni, e un’altra volta Ce lo potrete scriver più chiaro. Così potrete attender in questo mezo all’altre cose chiare, che non vi manca da fare. Quanto all’istorie de’ palchi da dipingersi non Ci dispiace l’invenzione, e potrete seguitarle. Dio vi guardi. Di Siena il 30 di gennaro 1560. El Duca di Fiorenza. Giorgio Vasari a Fiorenza. 
Cosimo Medici, Duca di Fiorenza, di Siena. Carissimo Nostro. A quello che per la vostra de 18 del presente Ci avete scritto Ci occorre per risposta farvi a sapere, che vi doverresti contentare, che gli scarpellini abbino peggiorato quella muraglia con troppo guadagno loro; e però non doverrà dispiacervi, che quando si trova da migliorar, come in questa ultima allogagione si è fatto, non Ci s’attenda, sapendo voi benissimo, quanto importi che se abbia avvertenzia che quello che si è allogato si faccia bene e massime, che alla fabbrica vi è da lavorare tanto, che con la diligenzia, che Ci userete, potrete senza dubio causarli gran giovamento. Quanto avete ordinato per quella fabrica di Pistoia, Ci piace tutto e al tempo suo si esequisca. Il ragguaglio vostro di quello si facci in palazzo Ci è stato di quella satisfazzione che doveva, e state sano. Dal Poggio il dì XXI di luglio 1562. La Duchesa de Fiorenza. Soscritta di Nostro ordine dalla Duchessa, Nostra consorte; perché se ben Ci troviamo interamente fuor del male, non vogliamo per ancora la briga del soscrivere. [A Gi]orgio Vasari d’Arezzo. Arezzo o Firenze. 
Li spiriti gentili eccellenti e famosi, come sete voi, non puonno esser se non di gran fede; e però mi tengo sicuro, che non averete mancato di farmi far una copia del padre di papa Clemente, secondo la promessa: il che se sarà, ordinerò, che al maestro sia data la mancia che voi direte. Io son stato 8 giorni a Livorno col Signor Duca e son ritornato con un poco di tosse, la qual è però in declinazione. Credo che presto ritornerà anche Sua Eccellenza. Commandatemi, messer Giorgio mio, a tutto transito, che vi servirò di buon core. Di Pisa il 28 di novembre 1550. Tutto vostro El vescovo Jovio. Al eccellente pittor maestro Giorgio Vasari mio, come fratello, in Firenze, in casa de l’erede di messer Ottaviano de’ Medici. 
Magnifico Messer Giorgio mio. Io vi porto sempre nel cuor e non vorrei esser con esso voi troppo indiscreto. Quanto alle spese sapete, dove avete a ire. Quanto poi al premio vostro vi dico, facciate il medesimo, perché io darò ordine, che voi siate satisfatto. La fede ho in voi, è grandissima e causa questa sicurtà con esso voi. Desidero, che l’opera vadia a buon viaggio, e son contento più l’un dì che l’altro di onorar Iddio e quella chiesa con questa opera pia, e tanto più per le vostre mani, avendovi conosciuto e virtuoso et amorevole. Baciate le mani con ogni reverenzia al mio Illustrissimo Signor Duca; e se io con mie lettere non gli fo reverenzia, contentisi, che io lo serva qui col cuor, con la persona et con le orazioni e con lettere ancora, quando sarà di bisogno. Et se io non sarò atto a questo offizi, pregherò Dio, che me ne levi. Intanto io sono qui e sono al comando vostro. Che Dio vi contenti. Di Volterra alli 20 d’ottobre nel 66. Come fratello il vescovo di Volterra. Al Magnifico Messer Giorgio Vasari d’Arezo in Firenze. 
Molto magnifico amico carissimo. Ho mostrato a Nostro Signore la vostra lettera, acciò Sua Santità sia meglio informata del vostro bisogno; e non si mancarà di provedere a quanto sarà necessario: siché venite pur via allegramente, che siate aspettato con desiderio. Et intanto conservatevi sano, che con questo fine me vi offero. Di Roma il dì VII di novembre 1572. Al piacer vostro Il car. S. Sisto. Al molto magnifico amico carissimo, il Cavaliere Giorgio Vasari, a Fiorenza. 
Onorando e caro messer Giorgio. Io conosco di voi, non si può mai dubitar che voi manchiate di quel decoro che ciascuno deve usar in tutte le sua aczioni; e massimamente ne l’amicizia è certo che l’è riuscita, come mi pensavo. Voi vi partisti di qua, et io attendevo vostre lettere con desiderio e mai mi volsi maravigliar di non aver, ma sempre credetti, che voi avessi scritto, ma che le fussino intercette. Ecco, che questa settimana n’ho ricevute dua o in ceste, o come si sieno venute, le quali sono piene d’una dolcitudine d’amicizia, che io non l’ho lette, ma me le sono mangiate come si fa de uno buono vino, che quand’egl’è veramente buono, e’ si gusta tanto nel berlo, che si dice vulgarmente: “Egli è tanto buono, che si mangia in sustanza”. Le mi hanno molto rallegrato per la memoria di voi, el quale tengo sempre con esso meco e terrò sempre; e vogliovi pregar che della cosa di un fratello vi risolviate e la pigliate per el verso e la diradichiate e poi ve la leviate dal stomaco e la separiate da voi e vi poniate su piè, facendo conto, che ogni casa ha el suo sciacquatoio: fate conto, che questo sia stato el vostro sciacquatoio e finisca qui. Provedete in futuro e ritornate ne l’ esser vostro sano, allegro e giocondo agl'amici. E ancor che so, che tutte queste cose la virtù vostra vele insegna e vele fa operare, non dimeno gl’è offizio delli amici el ricordar. E tanto più lo fo rigorosamente, perché la vostra lettera m’ha dimostro, che avete una saccaia nel stomaco per questo conto, che non è punto a proposito a godersi le virtù vostre, né di questo voglio avervene più a scriver. Io ho letto la vostra lettera qui a Gnagni, che fa collezzione con me, e ha pelato uno pippioncino tenero a quel benedetto sbaraglio e ha fatto un giuramento bestiale, che dice per cosa certa aver ficcato la parente iersera tre volte e poi trovarsen un palmo da poter far delle altre faccende, e desidera assai, che voi lo crediate, et ha grande passione a veder, che voi non lo credete, e vorrebbe potervelo far toccar con mano. E se a voi non è riuscita la cosa, dice che voi dovete esserci andato troppo volonteroso, ma che voi riproviate, che vi riuscirà meglio la seconda volta che la prima, e vedrete che la vostra consorte loderà questo parer di Gnagni. Del resto non vi ho da dir niente di nuovo. Le cose sono nei medesimi termini. Io attendo a goder e si mi risolvo, che el non pensar a nulla sia una pazzia, e el pensar più di quello si conviene sia la madre della pazzia; questa regola voglio tenete. E' vostri ricordi mi sono grati, gli osservo e tengo nel cuore: però non mancate de tenermi a memoria e scrivetemi, quando arete tempo; che vi prometto, mi trastullo delle vostre lettere, come se fussin la Dianora. E Dio vi guardi. Di Roma el di 6 di gennaro 1553. Vostro come suo il Bussotto di Vasaro. Al magnifico messer Giorgio Vasari, suo onorando in Firenze. Raccomandata a messer Simone Botti. 
Molto magnifico et eccellente signore come fratello. Ritrovandosi monsignor di Narni, mio fratello, a spasso fuori di Roma, io aprii la lettera, che Vostra Signoria le scriveva sotto li XXI del passato; la quale m’ha portata infinita consolazione, vedendo, con quanta amorevolezza si compiace di venire ad alloggiare non meno in casa sua che vostra: il che al sudetto monsignor, mio fratello, et a me recarà tutto quel piacere che lei si può imaginar, che porti il vedersi appresso un amorevol fratello e carissimo amico, come noi tutti la tenemo, sì per le sue singolari virtù come anco per il particolare amore, che le portamo; oltre alla prima causa dell’esser servitore e creatura di quel Gran Duca, dalla serenissima casa del quale la nostra riconosce tutto il suo principio o l’essere. Vengasene adunque allegramente, che da monsignor mio fratello, et da me sarà aspettata e vista in quel modo, come si fosse un nostro proprio fratello. E se dalla nostra casa non riceverà quel molto che conoscemo, che lei merita, assicurisi, che non se le mancherà di tutto quello che per noi si potrà; e l’attenderemo con disiderio, che Nostro Signore Iddio la conduchi felice. Tra tanto conservimi in buona grazia sua. Di Roma il primo di febbraio MDLXX. Di Vostra Signoria molto magnifica et eccellente Affettuosissimo fratello Lodovico Cesi, abbate di Chiaravalle. Al molto magnifico et eccellente signore come fratello, messer Giorgio Vasari, etc. In Arezzo. Messer cavaliere Ser Jacopi si degni mandarla subito. 
Molto magnifico amico carissimo. Ho visto il discorso, che voi fate con la vostra lettera delli XXVIIII del passato in materia delli ritratti de’ papi, de quali io solamente desideravo aver il schizzo; e poi che mi dite, che già altre volte se n’ebbe il dissegno, non occorrerà sopra di quelli far altra fattica, ch’io vedrò di farli ridur in buona forma. Ma ben mi serà caro, che si solleciti di far gl’altri secondo la nota, ch’io vi mandai, che cominciava da Giovanni X sino ad Inocenzo Vostro. Il libro, che voi mi scrivete, l’ho già avuto; ma parmi molto confuso. Quanto alla spesa, che potrebbe andar di più nel farli con le braccia, io me ne rimetto a quel che farete voi e monsignor Nunzio, essendo sicuro, che cercarete di sparamiare quanto più si può; et il tutto vi si sodisfarà, che sarà per fin di questa. Et me vi raccomando. Di Roma li III di aprile MDLXXIIII. Tutto vostro Il Cardinal S. Sisto. Al Molto magnifico amico carissimo il cavallier Georgio Vasari. Fiorenza. 
Eccellente messer Giorgio, mio amantissimo. Io vorrei in ogn’altra cosa che in questa, che me ricerca messer Simon Botti, satisfare a voi e a me in un tratto. Ma questa ha pure un strano punto sieco, nel quale si fa vendita della più preziosa cosa che l’uomo abbia, che è la bella libertà, non conosciuta se non da chi l’ha persa e stà schiavo. E chi prende mogliere, faccia pur conto, che la perduta libertà non si ricupera se non col mezo della santa morte. Io pensavo, che volessi lassare questo giogo al collo di vostro fratello per mantenere la casa. Ma poi che mi dice messer Simone, che ha guasti e’ granelli, non vi posso dire altro se non, che non vogliate così avere fretta e per nessun modo comprare gatte in sacco, né guardare a dote; perché l’avidità di questa rompe il collo a molti. Ma se la fanciulla è bella, e che vi avessi preso, e la madre fusse netta di gabbella dell’onor suo, in questo caso, in cambio de infortunio perpetuo, areste la felicità in casa. Ma vedete: non fate mai più conto di andare alle frittate di Monte Oliveto o alli pani bianchi di Cesena o di vedere le perdonanze di Roma. E se cela menassi con voi, bisognerebbe metterci le brache di ferro e tignerle il volto di carbone, come faceva Donatello al suo fattore. Oh voi potresti dire: “Io abitarò a botega e farò il debito del matrimonio per non prendere il mal francese e per non fare peccato”; e chi è riccio come voi, suole esser cavallino. Ma vi riccordo, che Andreino del Sarto era riccio, e la moglie era bene tarciata e voleva più presto dua mariti che uno. Adonque, messer Giorgio mio, fate dire la messa del Spirito Santo, segnatevi col comito destro e seguite il fatale destino. Raccomandatemi al signor arcivescovo di Pisa e supplicatelo, che faccia, che ‘l fiammengo pittore finisca la promessa tela; e voi aiutatelo di quattro pennelate di brocato d’oro. E vi bacio la mano. Da Roma il dì V di marzo MDXLVII. Servitore el Vescovo Jovio. Allo Eccellentissimo Pittore Messer Giorgi d’Arezzo, mio onorandissimo. 
Di gran piacere mi sono state le vostre lettere, pur ora riscievute, Messer Giorgio carissimo, le qual sempre mi fan testimonanza di quel che io son certissimo. Non lodo già, né manco mi par che venga d’amor il negarmi le vostre sì dolce, con credenza molto falsa, che dove le mi arrecano sommo diletto e contentezza, promettervi di loro in me fastidio e disturbo, quanto grandemente siete ingannato. Che maraviglia adunque, se io non credo a voi, che vi togliate dinanzi alla dolce e dilettevol Roma, se dubitate di me, che non gioisca delle vostre lettere? Voi certo errate in tal credenza, ma non già io nella mia; perché so di che tenace pania sieno invescate quelle scartelle, rosse in guisa delle vivaci rose, per il peso dell’oro pauroso, che dentro vi si ricovra. Maravigliosa cosa è per certo il veder, con che ascosto arteficio le traggino a sé la vista de’ riguardanti, del che voi me ne avete dato gran certezza: che inberlenatovi di quella del gran Farnese, come dell’altri maggior e più bella, non vi sapete partir. N’ho adunque ragion; ma quivi lascio e passo alla cappella con dirvi, che non fa mestiero vi affaticate nel trarvi dietro muratori per quest’anno, perché siamo in altre cose inpaniati, in guisa che per ora ci è forza guardar altrove, in modo che non vene servireste menandogli. Lasciategli adunque e venitene pur voi a godervi, come volete, con esso noi, che sarete il ben venuto per mille volte. Così voi mi raccomandate a quella onorata compagnia che per le vostre lettere mi salutano; e io farò fin. In Monte Oliveto il dì 1 di settembre nel 1546. Tuto vostro Don Ippolito, Generale de Monte Oliveto.  Poscritto: bacierete la mano a monsignore reverendo Jovio per parte mia con le debite raccomandazioni. Al molto eccellente e raro pittor Giorgio Aretino, quanto fratello amantissimo. In Roma. 
A. Messer Giorgio Pittore. Se il vostro animo nel far piacere a me imitasse la sollecitudine, che io sempre misi il mio in far servigio a voi, avreste ragione di volere intendere con la prestezza, che dimostrate, del ciò, ch’io ho fin qui operato nello interesse del grado, che per il zio vostro con ogni istanza procacciate. Da voi circa il disegno richiestovi dalla gran volontà ch’io ne tengo, mi si risponde, che gli porrete mano tosto che lo ‘ngegno vi si acqueta: onde mi è forza contentarmene; però che la fantasia il più delle volte vienvi alterata da nuvoli, di che l’adombrano i venti dei ghiribizzi, che di continuo si raggirano per la testa dei poeti e dei pittori. È ben vero, che il quadro promessomi e, come dite, già cominciato, mi si mandarà ratto, solo perché m’intertenga, sin ché la carta si termina. Or per essere lo nato più per comodo d’altri che per utile mio, scrissi al Duca; e con la lettera, per via della quale lo supplicavo ad ottenere, da chi vi è contra, la grazia, che tanto vi preme, aggiunsi un ritratto di me stesso, opra del Moretto Bresciano, nella pittura spirito diligentissimo. E per anco non ne sento risposta; credo, per ritrovarsi il signor Montino a Roma. Ma così fussi io compiaciuto di quello che da voi proprio desidero, come sarete sodisfatto voi di quanto per mezzo di me dal predetto cavaliero desiderate. Di settembre in Venezia MDXLIII. 
Molto Magnifico e Eccellente Signor mio. Il Duca, mio Signore, è sollecitato da Milano a far tagliar di quelle pietre mistie: peró, m’ha comandato che la Signoria Vostra mi mandi le misure per li cammini, dove aranno da servir; e se anco le paresse che fussino a proposito per qualche porta, potrà far il medesimo e presto, acciò possa ordinar che si ponghino in opera per inviarle quanto prima. Questa occasione m’è stata cara sommamente per salutar Vostra Signoria e ricordarle ch’io desidero di servirla, raccomandandomegli di cuor; e le prego ogni contento. Di Piombino il dì XXII d’aprile 1556. Di Vostra Signoria Servitore Bartolommeo Concini. Al Molto Magnifico e Eccellente Signor mio, Messer Giorgio Vasari. Fiorenza. 
Magnifico Signor mio e compare. Essendo li eredi scritti del Signor Otto per il parentado, facto con il Signor Pietro, de dote datali in grandissimo bisognio, oltre alla eredità che si fe' de molte possessione, de denari, prego Vostra Signoria per ciò, li ordini la satisfactione delle cento dieci stare de grano, che il Franzese, loro agente e factore, già assai tenpo fa prestò e per amore suo a ser Pietro, fratello de Vostra Signoria, aciò si possino detti eredi con tal credito e altri e altre loro cose aiutare de fare il pagamento della sopradetta dote, che di presente corre. Al che e in onni altro loro e mio bisognio son certissimo, per sua bontà non solo de questo, ma del suo proprio non mancheria Quella aiutare. Alla quale basando le mani, con grandissimo desiderio già de sua cremenza mi recomando. De Arezo il di 26 de novembre LV. Di Vostra Signoria Servitore e compare Federigo delli conti de Monte Acuto. Al Magnifico Signor compare e mio honorando messer Giorgio Vasari de Arezzo. Fiorenza. 
Molto magnifico e mio onorando. Ho avuto in risposta da Lionardo Ricciarelli, che ha scritto a Vostra Signoria, che sarà costì in queste feste del Corpus Domini e solleciterà, se prima potrà. Giovanpaulo Rossetti ha preso l’assunto di fare la prospettiva di questa piazza, come da Vostra Signoria mi fu scritto e di poi ancora a bocca ricordato; e ci sarà aggiunta la prospettiva del San Giovanni, tempio tanto antico, che ci è chi dice già esser stato il tempio di Marte; e finisce in una scoperta bellissima inverso la Maremma. Et se altro ci sarà di proposito, non ne mancherà: se ben chi se n’intende, non cognosce che altro ci si accommodare; e finita, gliela manderà subito. Restami, ch’io la preghi, che mi ritenga nella sua amorevole memoria e mi faccia ben raccommandato a monsignore lo Spedalingo delli Innocenti et sopratutto umilmente basci le mani a mio nome all’Illustrissimo Signor Duca et all’Illustrissimo Principe e mi conservi et accresca ancora in la buona grazia di loro Excellenze Illustrissime. Che Dio vi prosperi. Da Volterra a di 16 di Gugnio 1565. Di Vostra Signoria Jacopo Guidi, vescovo di Città di Penna. Al molto magnifico et mio onorandissimo messer Giorgio Vasari, Pittore di Sua Eccellenza, a Fiorenza. 
Carissimo Nostro. Si son ricevute le vostre de V, e de XII con un’altra del medesimo giorno in propria mano, le quali tutte Ci sono state grate; e vi comendiamo della diligenzia. Attendete a continuare, che ce ne fate accetto servizio, e state sano. Da Fiorenza alli XXI di dicembre 1555. El Duca di Fiorenza. Arezzo. A Venezia. 
 
Messer Giorgio, vi direi galantuomo, se ne la vostra lettera non mi aveste dato nel soprascritto di quel miracoloso, e dentro di quelle rarità e di quelle altre caccabaldole, che m’hanno fatto arrossire più di quattro volte con quelli che l’hanno vista. I vostri padri mi vennero a trovare e mi rasserenarono tutto con quella lor cerona gioviale. O Dio, non vidi mai frati né uomini così belloni, così ruggiadosi, come son quelli. Non so, come si satisfacessero de la mia grettitudine; ma io m’offersi loro con tutto quel cattivo viso ch’io ho. Ma li servirò bene, con quel buon animo che tengo verso tutte le cose vostre; di quello che sarà in mio potere però, che più oltre non son tenuto. Dico così, perché mi parlarono d’una cosa, che depende da la volontà del Duca, il quale non so come se la ‘ntenderà. Ma da me non mancherà di farci ogni buono offizio e già n’ho fatto una parte. Io non gli ho poi veduti, perché sono stato a Milano. E per questo non ho anco risposto più presto a Voi. Se ‘l Padre Generale verrà, farò mio debito di vicitarlo e procurerò d’aver particolar ragguaglio di Voi. Intanto ho piacer di sapere, che Malagigi faccia da vero quei miracoli che voi m’apponete. E benché sia tutto occupato in una tale impresa, penso pure, che arà uno spirito de’ suoi, che mi potrà servire a un mio bisogno. Vorrei dunque, che comandasse a uno d’essi, che mi disegnasse da ogni banda quella vostra Venere che si fece veder al Pastor de Cesis per miglior robba che non era. Di grazia, fatemi questo favore e quanto più presto si può, ché m’occorre a servirmene per una mia cosa. Se messer Alessandro ha bisogno di vostre ammonizioni, mi farete piacere dargliene una mano. E se vi torna bene, scrivetemene qualche cosa. State sano. Di Piacenza a li 17 di settembre 1546.  Il vostro Annibal Caro. Al magnifico messer Giorgio Vasari Aretino, pittore eccellentissimo, a Roma  
Molto magnifico amico carissimo. Mi rallegro con voi, che abbiate passata la quaresima felicemente, e l’opra della cuppola sia ridotta in termine da vederla presto finita, sì come sento anco sodisfazzione che si lavori gagliardamente li ritratti. E però col darle la bona pasqua, pregate Dio, che gli sia consolazione di veder non solamente la cuppola, ma tutte l’opere, principiate da voi con tanto giudizio, a quel perfetto fine, che avete ridotte tutte l’altre, spettando d’aver quanto prima li quadri. Et me vi raccomando di core. Di Roma li X di aprile MDLXXIIII. Tutto vostro il cardinal S. Sisto. Al Molto magnifico amico carissimo il cavaliere Giorgio Vasari a Fiorenza. 
Messer Giorgio mio onorando, salute. Le lettere di Vostra Signoria di 28 del passato l’ho ricevute qui in Napoli e me sonno state di grandissimo piacer, inteso il vostro ben esser, e che state pur in proposito di lassarmevi goder in Montoliveto secondo la promessa fattami tante e tante volte. E ben che credo non mi posser trovar a casa la settimana sancta, rispetto che li visitatori della Puglia non sonno ancor tornati, pur o la settimana sancta o dapoi e quando vi tornerà comodo, sarete sempre il ben venuto, e vi vederò così volontieri, quanto la più cara cosa possi veder a questo mondo, perché tanto meritano le rare virtù e bone parti vostre. Me increscie bene, come scrivete voi, che questi travagli frateschi m’abbino dato causa di raffredarmi di effettuar, quanto altre volte avemo ragionato insieme, dico di lassar memoria in Monte Oliveto di l’un e l’altro. Pur di questo ne parleremo poi a bel aggio. Quando sarò in Roma, parlerò con messer Simon Botti e l’ascoltarò volontieri e di poi risponderò e aviserò del tutto. E non occorrendo altro, son sempre il vostro e me vi offero e raccomando insieme con il cancellario. Questi padri tutti stanno bene e vi salutano. Di Napoli alli XVI di marzo del XLVII. Vostro quanto fratello il Generale de Monte Oliveto. Al molto onorevole: e come fratello onorevole, messer Giorgio Vasari Pittor Eccelentissimo. In Fiorenza. 
Onorando messer Giorgio. Quanta è stata la dolcezza e la suavità, che io ho presa della amorevolissima lettera vostra, tanto e anco maggior è stato il dispiacere, che io ho: che mentre voi eri in questa città, a me fusse di necessità andare a Pisa e contra mia voglia starvi molti giorni. Perché se io così in presenzia, come ora con lettere, avessi possuto godere le virtù e le ottime qualita vostre, certo è che io arei confermato in me quella affezzione che io vi ho sempre portato, e che io so che particularmente vi porta monsignor d’Arezzo [Minerbetti]. Ora, poi che altro non si può circa questo, vi dico rispondendo, che quanto mene sia doluto, vi potrebbe un giorno far fede l’opera che io farei per voi, se con qualche occasione, come mi giova di sperar, voi aveste a ritornar in questa terra: in questo mezo risolvetevi a credere fermamente che se io prima vi ero amico e vi portavo affezzione, ora ve la porto singular e vi sono amicissimo; perché facendo altramente, mi parrebbe far torto alla buona natura vostra e a’ bellissimi concetti e capricci, de’ quali io la cognosco ornata, e acciò che, insieme con questo veggiate che il desiderio che io ho di vedervi e cognoscervi un poco più d’apresso non sarà con l’opra punto lontano da quello che io vi dico. Ho communicato con messer Sforza il desiderio vostro, e fra lui e me vedreno di fare qualche buono offizio; e di tutto fra pochi giorni sarete avvisato voi. Intanto vivete allegro e ricordatevi di noi. Di Fiorenza il XVI. Di settembre 1553.  Vostro il Vescovo di Cortona.  Al Molto Onorevole Messer Giorgio Vasari, Amico Carissimo. A Roma. 
Magnifico Messer Giorgio. Voi fusti qua, et io non c’ero; et quando passai per Fiorenza, intesi la vostra indisposizione; et il proprio giorno che volsi venire a vedervi, mi sopragiunse la morte di mia sorella, alla quale il Signor Iddio abbia dato riposo. Onde per manco dispiacer mio, me n’entrai subito in cocchio e me ne venni a Pistoia, dove ho trovato il ciborio sopra l’altar. Et al giudizio mio e di qualch'un altro vi è qualche difetto. Come sarebbe il non essere armato di drento, che pareva necessario, per essere composto di molti pezzi; et in oltre nel piede non pare sieno state bene osservate le misure, perché con tutte le diligenzie per faccia non mostra ben diritto. Si come m’hanno detto questi di qua, ha ben conosciuto il maestro che l’ha dorato: però se vi parrà di parlar con lui, vi esprimerà forse meglio con la lingua che io con la penna e’ deffetti; e forse (il che io desidero) vi verrà bene mandar per fin qui il maestro che l’ha fabricato a darli un’occhiata. E questo avertimento potrà giovare in far che usi un pò più di diligenzia negli angioli, che si anderanno, pagando alla giornata, col ricordarvi, che il balcello ci farà andar un poco più adagio. E quali angioli, mi risolvo, non voglio esser niente più d’altezza di 3 brazza, agili e spediti, acciò non occupino troppo luogo. Intanto colla presente vi si manda tutto quello restava debitore il ciborio. A voi tocca a dispensarli a chi li ha d’avere; et quanto prima arò caro d’intender di vostro benessere e mi dolgo non aver avuto commodo di starmi con voi un’ora, che mi sarebbe parso nel ragionar con voi aver diminuiti una particella de’ miei dispiaceri. Pur sia fatta in tutto et per tutto la volontà di Dio, la quale ci conduca tutti, al tempo suo, al luogo di salute. Pregate Sua Divina Maestà per me, che ’l medesimo farò di voi. Di Pistoia alli 4 di novembre 1566. Come fratello il vescovo di Pistoia. Al Molto magnifico et mio honorando Messer Giorgio Vassari. Firenze. 
 
Carissimo nostro. Il medesimo che ci dite voi con la vostra e XVIII aviamo da altra banda, circa le nuove di Costantinopoli, le quali nondimeno ci sono state di piacere e ve ne commendiamo. E quanto all’offerte che fate per commodo di messer Cosimo Bartoli, si terranno in capitale e ve n’abbiamo buon grado. Dio vi guardi. Da Pisa li XIIII di marzo 1561. Il Duca di Fiorenza. A Medoro Nucci nostro carissimo a Venezia. 
Magnifico e molto mio onorando. Avendo trovato Sua Eccellenza una cava di pietra bella mistia a Pietrasanta, m’ha comandato ch’io vi scriva, che vorebbe saper l’altezza delli stipiti da usci e da porte di camere o di sale e parimente d’ogni sorte misura da camini, accioché possa risolversi se ne può servir per le stanze di palazzo o altrove, e con aspettarne risposta mi vi raccomando di cuore. Che Dio Nostro Signore vi guardi. Di Pisa il dì VII di marzo 1562. Di Vostra Signoria Servitore Bartolomeo Concino. Al magnifico e molto mio onoratissimo messer Giorgio Vasari a Fiorenza. 
Cosimo Medici, Duca di Fiorenza e Siena, etc. Carissimo Nostro etc. Restando avisati per la vostra de XXI del passato, in che termine abbiate quelli assetti del Nostro palazzo, e come desiderresti venir da Noi per darcene raguaglio più particulare e fermare con esso Noi, quanto di più ven’ occorressi, vi diciamo, che attendiate a guarire prima e poi, guarito che sarete molto bene, veniate: perché abbiamo più caro aver voi sano, che non arenmo ogni notizia de’ lavori che con pericolo della vostra salute Ci potessi dare, e in questo mezzo basterà, che vi ricordiamo, che andiate faccendo le cose nel modo, che s’erono da Noi ordinate. Che Dio vi guardi. Da Livorno a lì primo di marzo 1560. El Duca di Fiorenza. Giorgio Vasari. Fiorenza. 
Lllustrissimo e Eccellentissimo Signor Duca, Signore nostro. Il vicario di Prato, umilissimo subdito di Vostra Eccellenza Illustrissima, con debita reverenza fece, come era suo debito, intendere, qualmente gli operai della prepositura di Prato, per ornamento della chiesa della decta prepositura facevano certi arcipanchi intorno all’altare maggiore e a voler dar loro la perfectione si veniva a levare il deposito murato di mattoni della recolenda memoria di messer Carlo de’ Medici, di quella suto proposto. E Vostra Eccellenza Illustrissima si degnò far questo rescripto: che gli farà fare una sepultura, quale merita e in tanto non sia levato di quivi. Questo fu di marzo; e esso vicario e servitore ritorna con debita reverenza a dirne il medesimo, pensando non fare errore, ma desideroso dello assetto della chiesa e che tal preclarissima memoria, qual lassò essa prepositura ricca, ornata e privilegiata, sia collocata in luogo degno in essa chiesa e non stia dove è, che è loco non condecente né onorevole, atteso maxime, che l’entrate di detta prepositura già più anni sono state e sono sì grande da far simil cosa e maggiore che questa, sanza disagio o damno alcuno di persona. Referendo il tutto al buon giudizio di Sua Eccellenza Illustrissima, alla quale, come fidelissimo servitore, bacio la mano, pregando, l’Altissimo La feliciti lungamente 1 . 
 
 
 1 Giorgio Vassari vegga, dove si potria mettere una sepultura condecente a lui, e S. Ex. Gliene farà fare del suo. Lelio T. 7 settembre '61. Mettasi sopra la porta della sagrestia. Al Giorgio Vassari, Pittore di Sua Excellenzia. 
Magnifico e Eccellentissimo Signor mio. Una anatomia cavallesca è stata causa, che non ho potuto finir il promesso disegno; ma venendo certe robe de messer Gioan Bologna a Fiorenza, lo meterò in quelle; e così, se ben non sarò in tempo che Vostra Signoria sia in Firenze, però il signor priore lo averà. Altro non so che dirli, se non che la vadi al bon viagio. Solo gli racordo, che la si degni a le volte scrivere il suo statto; e con questo fine gli basio le mani e me gli racomando. Di Bologna il 9 de febraro 1562. Di Vostra Signoria affezionatissimo Lorenzo Sabadini pittore. Al Molto Magnifico Messer Giorgio Vasari, pittor eccellentissimo, mio osservandissimo. Fiorenza. 
Messer Giorgio, amico caro. Circa al rifondare a San Piero a Montorio, come il papa nol volse intendere, non vene scrissi niente, sappiendo, voi esserne avisato dall’uomo vostro di qua. Ora m’acade dirvi quello che segue e questo è che iermactina, sendo il papa andato a decto Montorio, mandò per me. Non fu a tempo riscontra lo in sul ponte, che tornava. Ebbi lungo ragionamento seco circa le sepulture allogatevi; e all’ultimo mi disse, che era resoluto non volere mecter decte sepulture in su quel monte, ma nella chiesa de’ Fiorentini, e richiesemi di parere e di disegnio: e io ne lo confortai assai, stimando che per questo mezzo decta chiesa s’abbi a finire. Circa le vostre 3 ricievute io non ho penna da rispondere a tante altezze; ma se avessi caro di essere in qualche parte quello che mi fate, non l’arei caro per altro se non perché voi avessi un servidore che valessi qualche cosa. Ma io non mi maravigl[i]o, sendo voi risucitatore d’uomini morti, che voi allung[h]iate vita a’ vivi, overo che i mal vivi furiate per infinito tempo alla morte. Per abreviare io son tucto vostro com’io sono. A dì primo d’agosto 1550. Vostro Michelagniolo Buonarroti in Roma. A messer Giorgio Vasari, pictore e amico singulare, in Firenze. 
Magnifico Messer Giorgio. Alla arrivata del signor ambasciator ho ricevuto la vostra, a me al solito gratissima, alla quale, se bene se converrebbe più lunga risposta, non ho altro che dir all’incontro, se non che essendo tanto occupato il signore ambasciatore e loro excellenzie, in questo primo ingresso non ho possuto fare altro quanto al desiderio vostro. Ma per quello che io posso comprendere, mi pare bene così dalla lunga vedere inclinatele molto, per il che penserei che, sendo voi resoluto di venire a Arezzo, vi transferiste ancora sino a qui, dove con più utile vostro potreste concludere, e dove io vi prometto liberamente l’opera mia. State sano e amatemi. Di Fiorenza il dì VII di ottobre 1553. Vostro il Vescovo di Cortona.  Al Magnifico Messer Giorgio Vasari, mio amico carissimo, a Roma. 
Io penso che quelle frittate di Chiusura non arete gittato l’ozio indarno senza fare le gambe alla vostra bell’opera, pensando, che già gli abbiate fatto il capo e il corpo. E certo, sarete assai più allegro, più glorioso e più rico d’aver fatto questa bell’opera, che se avessi dipinto la capella di Michelagniolo, quale si va consumando con il sanitro e con le fessure. Scrivete, fratel mio, scrivete: perché da la laude viene il guadagnio, e dal guadagnio non viene la laude. Io credevo al certo di baciarvi, ma questo concilio non ha ancora ben formato il piede; e noi altri stiamo a obedienzia, come e’ frati del priore. Sollecitatemi il fiamingho e fate, che io sia consolato; e son certo, perché l’arcivescovo di Pisa non è in Fiorenza. Il todesco ha bisognio del vostro sperone, e che siate mallevador mio, che gli sarò cortese; e vi baso la mano a voi e alli altri excellenti pictori. Di Roma alli VII di maggio 1547.  Servitore el Vescovo Jovio.  Al molto excellente pictore messer Giorgio d’Arezo in Fiorenza.   
Con grandissimo piacer, messer Giorgio mio caro, lessi, quel giorno che mi furono presentate, più di cento volte le vostre lettere, che cotanto e d’allegrezza e di stupor mi colmorono per la nuova poesia, che io vi giuro che da questo e da quella inpedito, più volte non sapevo pigliar principio alla riposta, tal ché io parevo a me medesimo un villan ferrarese, il qual pensatosi (caso, che il Pò s’avanzi sopra li argini,) con un pugno di terra frenar l’orgoglioso fiume, vede da sé non lungi quell’in più parte restar vincitor; per il che pieno di maraviglia e persa ogni speranza di poterglisi opporre, resta nella guisa del bifolco, a cui presso abbia percosso il fulgure, che quetato il romore, tutto maraviglioso mira il pino, privo de’ suoi onori, onde pur dianzi tutto altiero si mostrava a’ riguardanti. Tale io gran pezza stato, sembrai colui che alquanto nel risolversi stato pensoso, poscia animosamente all’imprese cammina. E così preso partito, cominciai a dettar la presente con dirgli nel principio, che egli mi pare che voi l’abbiate con questi frati, non vi accorgendo che se loro son stati pigri nel mandarmi le vostre, che egli è ciò, la merce vostra, che co’ miracoli del vostro arteficio, or qua e or là pennellandone, togliete loro lo spirito, non che il naturale. Onde poi loro, privi della più bella parte della vita, ci reston per far un’ombra o per aggiunger numero a i loro somiglianti. Né è burla ciò ch’io vi scrivo, perché certo io posso dir da buon senno, ch’io ho veduto a Bologna de’ vostri ritratti, che viepiù paion vivi di coloro, onde ne gli traeste. Per il che dovete di ciò incolpare il vostro pennello e non loro, ch’hanno in voto d’arrichirvi al trentun per forza. Il che faranno tanto più volentieri ora, che cominciono a star sicuri che da voi non si è loro tolto lo spirito; poiché il mondo, che fino ad ora vi ha scorto per un sugetto solo della pittura, pentito del suo giudicio, si ridice e vi comincia a celebrar per un frate di quei di Parnaso. Laonde vostro malgrado, vi converrà per vostro onor, seguitando le Muse, lasciar star i frati, e tanto più quanto che tal cosa ormai da per tutto si sa; avengiadio che già gran tempo in Vinegia (forse che fino ad ora il sapete) altro non si stampi che certe cedoloni a contemplazion del mondo, dove è scritto: “Messer Giorgio Aretino nuovo poeta. ” De’ quali egli uno di sua mano ne ha appeso alle spalle d’Atlante, acciò che Febo coricandosi la sera in grembo a Teti, non ingelosisca di voi per la sua laura, vedendo che voi siete divenuto suo servitore. Gloriatevi adunque; né vi caglia, che Roma così tosto non vi dia quelle lodi che vi son tenute, per ciò che sì il guasto mondo e il poco valore de’ prencipi gl’han tolto insieme con la real maestà il non potersi mostrar grata a coloro, che l’ornano tutto il giorno con le maraviglie del loro ingegno. Non è perciò che non ritenga ancora molto di quella forza che gli diede la vechia età, con la quale pur nella fine si dimostra larga e benigna a chi la serve con pazienzia. E che ciò sia il vero, vedete, che lei non si possendo difender altramente dalle rapine di coloro, che la sacchegiavono, lasciò la cura del suo inpero a Pasquino, che con dir bene di chi fedelmente la serve e male di quegli che la vituperano vedesse di conservargliene, fino a tanto che si maritasse a uno, il quale col suo valore gli rendesse la persa signoria. Il che se per ancora, avendo i signori volto il capo a gli studi, che voi cantate, non è sortito, non vi vogliate per ciò disperare, ma appagare voi medesimo con la vertù vostra; la quale è tale e sì fatta, che merita de essere gradita da quel grande Ottaviano, la cui presenza orna Firenze, non altramente che si ornasse Roma quella del grande Augusto. Al quale io quindi passando, farò quella riverenza che gli si debbe dalla mia servitù, dove se io vi troverrò, fate pensieri, mettendol a uscita, che io voglio di voi una corpacciata; e poi, se meco ne verrete a San Casciano in sul pian di Val d’Arno, mi farete una machia di quella pianta che debbe uscir del vostro capo per la nostra chiesa. In fra tanto aspettianci l’un l’altro e raccomandomi a voi medesimo e a quella turba d’uomini da ben che è posta nella coda della vostra lettera. State sano e pregate per me ne vostri paternostri. Di Milano il dì XXIIII di gennaro nel 1546. Tuto vostro Don Ippolito. All’eccellente e raro pittor, messer Giorgio Vasari Aretino in Roma presso Sant’Onofrio. 
A Messer Giorgio Pittore. Il desiderio, ch’io ebbi sempre circa il conoscere un buon dipintore de la mia patria, è stato, o figliuolo, adempiuto da la bontà di Dio; onde lo ringrazio e ringraziandolo, supplico la sua misericordia che dia vita prospera a voi, che sete l’uomo, che io cercava. Intanto vado pensando al continuo crescere de la virtù vostra, il cui fare migliora nel disegno, ne la invenzione e ne la pratica con veemenzia incredibile; tal che in breve si può sperar di voi molto più, che non ci promette la carta de la Manna, che piovve nel diserto. Ne la quale ci son tre avertenze, le quali tirano la considerazione a trasecolare del giudizio, che ve le ha fatte esprimere con lo stile de l’arte. La prima è lo stupore, che apparisce ne lo allargar le mani e ne lo alzar le ciglia de le turbe, trasformate dal miracolo, nei gesti de l’ammirazione. La seconda si dimostra ne le grazie che Moisè ne rende al cielo; onde ne lo stender de le braccia, nel congiugner de le palme e ne lo affissar del viso se gli scorge nel fronte l’affetto e de la mente e del core e de l’anima. E la terza è posta ne gli atti, con cui le turbe ricolgano, ripongano e portano la composizione de la sustanzia divina. De la bellezza dei vasi non parlo, avenga che non saprei dire, in che modo i garbi, che gli danno forma, conrispondino a la proporzione, che si richiede a l’antiquità de la foggia, con che fate, che varia l’un da l’altro e quel da quello. Io per me nel guardar le figurine, che egli portano in capo, veggo una schiera di vilanelle venirsene da la fonte con i lor orci pieni. Né vi crediate ch’io non abbi dato cura a l’aria de le giovani e a le cere dei vecchi, che intervengano in sì mirabile istoria. Né manco ho lasciato di mirare con quale e con quanta discrezione distinguete l’età dei sessi differenti: lo ignudo che chinato in terra scopre il dinanzi e il di dietro, per esser in virtù de la forza facile e con grazia de la sforzata facilitade, calamita de gli occhi, nel rincontrarsi nei miei gli ritenne a sé, finché lo abbagliarsi gli rivolse altrove. È di gentile andare la maniera dei panni, di che velate e scoprite le membra, secondo che la intelligenzia dei buoni usa di velarle e di scoprirle. In somma voi vi sete portato di sorte nel foglio mandatomi, che quello, dove il veramente dolce e grazioso Raphaello disegnò simil cosa, non lo supera di tanto, che ve ne aviate a dolere. Ma perché tutto è dono di Cristo, riconoscetelo con l’umiltà che si debbe. Or per rispondere a sua eccellenza, che sì spesso vi ramenta il mio non iscrivere, dico, che io manco di sì debito uffizio in dispregio de la crudeltà di quella fortuna che me le fa si poco acetto; benché il biasimo, che egli acquista nel consentir la mia povertà, pareggia il disagio, ch’io provo ne la miseria. Di Vinezia il XV di decembre MDXXXX. Pietro Aretino. 
Molto magnifico amico carissimo. Ho ricevuto per mano del vostro nipote il bel presente della testa del Salvator Nostro, la quale mi è tanto più cara, essendo opera delle vostre mani; e perciò tanto maggiormente mi pare di dovervene esser obligato. Ve ne ringrazio intanto e vi prometto che, dove potrò, non mancarò di aiutare i vostri con Nostro Signore in tutte le occorrenze loro, sicome alla giornata essi medesimi ve ne potranno far fede, piacendo al Signor Dio, et per aventura con proffitto e commodo loro. Con che farò fine, offerendomi a voi di continuo. Di Roma a III di dicembre 1569. Tutto vostro il cardinale Alessandrino. Al molto magnifico amico Nostro carissimo, messer Giorgio Vasari pittore. In Fiorenza. 
Messer Giorgio, amico caro. Circa la scala della libreria, di che m’è stato tanto parlato, crediate che, se io mi potessi ricordare, come io l’avevo ordinata, che io non mi farei pregare: mi ritorna bene nella mente come un sognio una certa scala, ma non credo, che sia a punto quella che io pensai allora, perché mi torna cosa goffa; pure la scriverò qui: c[i]oè, se voi togliessi una quantità di scatole aovate di fondo di uno palmo l’una, ma non d’una lungheza e largheza; e lla magiore e prima ponesi in sul pavimento, lontana dal muro della porta tanto quanto volete che la scala sia dolce o cruda; e un’altra ne mettessi sopra questa, che fussi tanto minore per ogni versso, che in sulla prima di sotto avanzassi tanto piano quanto vole il piè per salire: e così dette scatole, diminuendole e ritirandole versso la porta, fra l’una e l’altra senpre resterà per salire; e che la diminuzione de l’ultimo grado sia quanto el vano della porta; e detta parte di scala aovata abi come dua alie, una di qua e una di là, che vi seguitino e’ medesimi gradi ma diritti e non aovati. Questi pere e’ servi e el mezo aovato per el signore. Dal mezo in sù di detta iscala, le rivolte di dette alie ritornino al muro dal mezo ‘nn giù insino in sul pavimento si discostino con tuta la scala dal muro circa tre palmi, in modo che l’imbasamento del ricetto non sia occupato in luogo nesuno, e resti libero in ogni facc[i]a. Io scrivo cosa da ridere; ma so bene, che messer Bartolomeo e voi troverete cosa al proposito. Del modello, d[i] che mi scrivete, non sapete voi che non accadeva scriverne niente, ma subito mandarllo ove piacessi al Duca? E non che il modello, ma volessi Iddio, che qua si trovassi qualche cossa bella a mio modo, che io non guarderei in cosa nesuna per mandarlla a Sua Signoria! De le oferte grandissime prego ne ringraziate Sua Signoria: so bene, che non le merito, ma pure ne fo capitale. Roma 28 settembre 1558 Vostro Michelagniolo in Roma. 
Molto Magnifico Signore mio. La sua de 25 m’è stata molto grata e maggiormente con la venuta di Alessandro d’Arezzo, il quale era necessario, perché maestro Tommaso aveva incominciato il lavoro di sorte, che è bisognato tutto rifarlo; e con la esperienzia e giudizio d’Alessandro si è tutto rifatto di lavoro et apparisce bene, con satisfazione di ciascuno. Sua Eccellenzia vuole, che quelle teste che vanno nel fregio sotto una finestra e l’altra siano sei teste di quei principi, quali hanno fondato e dotato e dato principio alle sei Religione, quale sono queste: la Religione di Malta, di Portogallo, Santo Iacopo di Spagna, Alcantere, Calatrave, Santo Stefano. Delli quali principi quanto prima dice Sua Eccellenza ne mandiate el disegno delli loro ritratti, quali dice essere nel numero de’ ritratti. Et l’altri vani di numero sei, che ci avanza sotto a l’una e l’altra finestra nel medesimo fregio, vuole pitaffi dedicati con parole a proposito e dichiarazione de quelle teste, ciascuno la sua e della Religione: che potendocene mandare alcuno, ci sarà molto grato. Nello spazio di una finestra e l’altra nel medesimo fregio ci va sei ovati, dove debbe entrare sei figure di 2 braccie; e desideriamo che quella quanto prima ci advisi, che sorte di figure propriate a qualche bella invenzione che tra esse ha cosa di Religione con el suo pitaffio. E questo è quanto ci bisogna ricorrere dal mare delle sue invenzioni e pregarla di quore, che quanto prima se ne risolva e ce ne advisi con mandarmi un poco di schizzo di esse. E tutto questo per ordine di Sua Eccellenza; il quale visto il disegno, quale lei mandò, parendogli essere cosa troppo minuta nella maggior altezza del palazzo, ha commesso il sopradetto ordine, del quale la ce ne sarà favorevole, acció tutto il buono ch’abbiamo dependa dalla sua cortesia. Et con questo le bacio le mani. Di Pisa li 6 di decembre 1564. Di Vostra Signoria come fratello etc. Cavaliere Lionardo Marinozzi. Al Molto Magnifico messer Giorgio Vasari d’Arezzo come Fratello Honorando. In Fiorenza. 
Molto magnifico et Eccellente Signor mio. Volendo Vostra Signoria sulla pittura di Volterra figurar, quasi accennando qualche cosa di antiquità, credo si potesse mettere in luce quanto appresso. Che da man dritta fuor della città fusse Tirreno, figliuolo del re di Lidia, in abito greco, perché la Lidia è in Grecia, con qualche segno di corona o d’altro che mostrasse, fusse figliuolo di re; et appresso Mercurio respetto alle miniere, che invitasse Tirreno a edificar Volterra; percioché dicono alcuni scrittori, che Tirreno fu il primo che venisse in Toscana et edificasse XII città in diversi tempi di qua da l’Apennino, et la prima fusse Volterra e Fiesole la 2a, e per sicurtà si edificavono le terre in luoghi alti et eminenti, come dice Tucidide, autore greco. Et le XII città crebbono tanto di potenzia e d’uomini, che ciascuna di loro fece una colonia di là da l’Apennino, tra le quali fu Adria; e da lei si disse il mare Adriatico, et da Tirreno il mare Tirreno, che oggi è il mare Toscano. Quando la volesse pur fare a senno di altri autori, dicono, che Tusco fu figliuolo d’Ercole e il primo che venisse in questo paese; e da lui si nominò Toscana. Et edificò Volterra, come disopra, dove è una porta, che anticamente si chiamava porta Herculis et oggi vulgarmente porta ad Arco; et se li può fare appresso Mercurio. Ma la prima è più approvata, perché Vola in lingua Etrusca vuol dire Rocca, e Volaterre: vola Tirreni, Rocca di Tirreno. Da man manca si poterebbe dipinger la testa o a mezzo busto Persio Volterrano poeta, con la laurea in testa, giovane di 25 anni, che disse “O curas hominum o quantum est in rebus inane”; o veramente papa Lino, successore di Pietro, che fu Volterrano della famiglia degl’Erculani, i quali abitavono alla porta a Ercole, rimettendomene al purgatissimo iudizio di Vostra Signoria et le bascio la mano. Di casa il dì 26 d’agosto 1565. Al fin della cicaria si potria con la pictura accennare “Vada Volaterrana”. Di Vostra Signoria Fratello Erancesco Vintha. Al molto magnifico et Eccellente signor mio, Messer Giorgio Vassari etc. 
Lionardo. Io ho inteso per l’ultima tua, come il Duca è stato a vedere i dua modegli della facciata di San Lorenzo, e come Sua Signoria gli [ha] domandati. Io ti dico, che tu avevi subito a mandargli, dove Sua Signoria gli voleva, senza scrivermene altrimenti; e così aresti a far d’ogni altra cosa nostra, quando avessimo cosa che gli piacessi. Con questa sarà la risposta di quella di messer Giorgio. E circa la scala della liberria io gliene do notizia, come per un sognio, di quel poco ch’i’ mi posso ricordare, e mandoti la lectera sua aperta, acciò che tu la legga e così aperta gniene dia. Mi piace che voi stiate bene, tu e la Cassandra e ‘l pucto; ma di Gismondo n’ho gran passione, e duolmi assai; ma non sono anch’io senza difecti e con molte brig[h]e e noie e di più, ch’io ho già tenuto Urbino tre mesi nel lecto amalato, e èvvi ancora, che m’è stato d’un gran fastidio e noia. Ringraziare Dio d’ogni cosa. Confortalo da mia parte e aiutalo quanto puoi. A dì 28 di Sectenbre 1555. Michelangelo Buonarroti in Roma. A Lionardo di Buonarroto Simoni in Firenze. 
Messer Zorzi galantuomo e da ben. Avi la vostra za in Montolivetto e intexi, che m’avavi scritti ben più fiade; ma mi non ho za mai abute altre che do, da poi tornaste a Roma da la vostra Nencia. Ma poiché voi site poieta, e savi parlar in versi et in Fiorentinuccio, mi, che so sbisao di Canaregio, non so parlar in modo alcun. Però ve voio rasonar all’usanza e farti intendere, compare, che infatti sarebbe più che di bisogno che innanzi la Befania tu venissi per insino qui ci ritta, perché el Generale ti vuole un pocolino qua. E non vorrei che per conto alcuno ci mancassi di menare teco Cristofano per ingrottescare una stanza presto presto; che beccherai cinquanta ducati a bocca baciata. Et è quella stanza, la quale più volte il Generale te n’ha scritto. Di poi ti fo intendere, che fatto la Befania, il riminese e io andremo in Emausse a Vinegia e non si farà nulla della sua cosa. Perché poi ne viene capitolo e la fiera de’ frati, che vanno a zonzo; e vi potrebbe piover suso, e non sene farebbe nulla; siché vedi, di grazia, non mancare, perché in fatti ci importa e sareno forzati a impacciarci con goffi, e tu sarai cagione di questo danno e incominceremo a pensare, che tu ci uccelli visu, verbo et opere. E credimi, ch’io ti scrivo questa volta da dovere; sì che vieni in ogni modo e non mancare, e se Cristofano non potessi venire, non mancar tu; e vedi, se potessi avere un altro, al quale farai il disegno e gli ordinerai quello ha da fare. Io t’aspetto ve’. Non mi piantare: ch’al corpo di San Puccio, se tu non veni, ti romperò il grifo. Ma venendo, ti vorrò bene, ti vorrò, sai. Unbè vieni ad ogni modo, e non ci mandare alla lunga né chiacchiere, bichiacchiere. Raccomandami a messer Simone Botti da bene e a messer Raffaello Monte Lupo, a Manno e a tutti quelli di casa e di fuora. Da Montoliveto di Chiusure alli 21 di dicembre 1545. Il tutto tuo Miniato Pitti. Al virtuoso messer Giorgio Vasari Aretino, pittore celeberrimo. Roma. 
Excellente messer Giorgio onorandissimo. Io vi rendo grazia delle profumate lettere, che mi scrivete, e molto più di quello che procurate fornisca il pictor fiamingo; e mi sarà in gran grazia, e non sarò villano seco, che per vostro mezo e’ sia consolato di queste belle figure. Questo benedecto concilio piglierà qualche verso fra pochissimi giorni e se io sarò mandato là, vi vedrò per il camino, perché noi stiamo alla obedienzia del papa, come fanno e’ frati del priore. Voi sarete contento di amarmi al solito; e se non avete preso moglie fino adesso, aspectate l’aqua di settembre per conservare il corpo. E sarà bene, che voi mi diate nuova di quelle belle opere che fate alle Murate, quale saranno grate alla regina di Francia, devota delle Murate. Raccomandatemi al signore Arcivescovo di Pisa et alli 3 pictori excellenti; e se io non posso burlare con voi, n’è causa il catarro, che m’è venuto: ma al laude di Dio sto meglio e vi baso quella barba riccia. Da Roma alli XVI di aprile 1547.  Servitore el Vescovo Jovio. Al molto excellente pictore messer Giorgio Vasari d‘Arezo. In Firenze. 
Molto magnifico signor osservandissimo. La gratissima et amorevol lettera di Vostra Signoria delli X ha apportato non mediocre consolazione al mio infinito dolore per le dua signalate perdite, fatte in un medesimo tempo d’un patrone tanto caro et un fratello tanto amorevole; le qual dua afflizzione credo che abbiano afflitto Vostra Signoria grandemente, mà non mai più che la persona mia, non militando in me la ragione, che lei propone, che io come alieno delle cose del mondo meno mi debba dolere di simili accidenti, ch’io si bene prima presupponevo di essere il più forte uomo del mondo in simili avversità. Ora ho conosciuto e conosco quanto sia la mia fragilità; poiché avendo insegnato tant’anni a i populi a ricever pazientemente ogni mondana tribulazione, in questo punto non solo non posso consolar altri, ma meno posso quietar me medesimo, ancorché con l’intelletto discorra molto bene, che ciò si deve cognoscere dalla potenza di Dio, e comfermarsi colla sua santa grazia. Non dubito, che il serenissimo granduca Francesco non sia per far carezze a Vostra Signoria, come meritano le virtù sue. Di me ora non gli replicarò altro, che lei sa, quanto io desidero di servirla: però per non affligerci più non le dirò altro in questo particulare. Quando sarà finito il ciborio, ne sarà avvisata Vostra Signoria, alla quale per fine io et Lelio mio nipote ci offeriamo di cuore. Di Roma li 28 di maggio 1574. Di Vostra Signoria Amorevol cugino P. Vescovo d’Ascoli. Al molto magnifico signor osservandissimo il cavaliere Giorgio Vasarii. Fiorenza. 
Molto magnifico messer Giorgio. In risposta della vostra vi diciamo che, secondo ci avvisate, per benefizio della religione, abbiamo supplicato Sua Altezza, che si degni concederne grazia delle gabelle per condurre tutti li lavori, fatti costì in Firenze per servizio della nostra chiesa e per ciò, ogni volta che sene sia avuta la mente di Quella, si ordinerá con saputa vostra, che siano mandati a Pisa detti lavori, replicando, che se in questo mezzo occorrerá cosa alcuna per essi, ce lo facciate intendere. E perché maestro Donato ottonaio al Ponte Vechio per una sua lettera domanda li siano pagate le cinque lampane, da lui lavorate, a ragione di scudi 14 l’una, allegando, che se bene il cavaliere Nasi gli offerse scudi 11, egli gli rispuose non le voler far per meno di scudi 14, e ritrovandosi una lettera del detto Nasi, scritta al consiglio, per la quale conferma aver fatto il mercato a detti scudi 11 l’una con la presenzia vostra, però si desidera, ci diate ragguaglio di tal fatto, e con che prezzo si devino pagare, acciò si li possa saldare il conto et satisfarlo. In oltre venendoci domandato da maestro Nigi scudi 40 o 50 a buon conto, et essendosi visto le convenzioni, fatte con esso, per le quali si ritrova, che per l’organo et sedia dì Sua Altezza ha d’avere scudi 180 e per le tavole scudi 140, che in tutto sono scudi 320, della qual somma li sono stati pagati scudi 295, che resteria avere scudi 25, per ciò con la prima occasione ci darete notizia di questo et d’ogni altra cosa, a fine che da noi si possa risolvere e terminare il tutto e quello per lo appunto, che restino creditori detti maestri. Con il che vi ci offeriamo; e state sano. Dato in Pisa e palazzo di nostra residenza li 13 d’aprile 1570. I XII cavalieri del consiglio dell’ordine di Santo Stefano Orazio Urbaro Grancancelliere, Jacopo Accolti, avocato, vicecancelliere. Al molto magnifico messer Giorgio Vasarii nostro hon’. A Firenze. 
Illustri Signori nostri observandissimi. La presente per fare noto alle Illustri Signorie vostre, come ieri, che furno XIX del presente, noi faciemo patti e convenzione con maestro Nigi dalla Nighitosa delli dua fornimenti delli dua altari della chiesa della sacra Religione, e di tutto ne naque scriptura sotto scripta d’esso, come particularmente le Illustri Signorie Vostre potranno vedere, che con questo sarà, ne la quale convenzione ci pare che la Religione ci abbia il dovere suo. Sarà di bisognio che le Illustri Signorie Vostre dieno qua ordine che sia dato al detto maestro Nigi qualche danaio, acciò possa lavorare, et di così è la convenzione. E di più sarà a pagare il legniame per il fondo de detti altari, che pensiamo che lo troveremo ne’ Nocienti; ma per altra si dira alle Illustri Signorie Vostre quanto sarà stato il costo. E senza altro di core ci offeriamo e preghiamo il Signor che felicissime mantenga. In Fiorenza el dì XX di giennaio 1569 ab incarnatione. Di Vostre Signorie Illustrissimi affezionatissimi Servitori il cavalier Gio. Ghori, Giorgio Vasarii Alli Illustrissimi Signori Li Signori XII del consiglio della sacra Religione di Santo Stefano, Signori e patroni observandissimi. In Pisa. 
Magnifico Messer Giorgio. Se bene io desideravo, che prima s’acomodassi l’altar e sua contorni, avanti si rizassi il ciborio, li vostri mandati non di meno si sono contentati di metterlo al suo luogo. E per dir la verità, torna molto bene et è opera bellissima e degna del vostro disegno. Noi tutti ve ne abbiamo obligo, che ‘l Signore Iddio ve ne ristorerà. Gli è vero, che ci ricerca accompagnatura; però sono resoluto, che abiate a far li dua angioli, quali in modo nesuno,(sanza il zoccolo di sotto), non vogliono esser manco d’altezza di 3 braccia et un quarto, e più presto pendan ne ‘l più. E l’esperienzia ce l’ha insegnato perché facemmo salir su’corni della predella, che regge il ciborio, dui uomini, alti 3 braccia, et sparivono: però l’altezza non sia manco de ‘l detto di sopra. E desidero, che diate a far li dua detti angioli a dua maestri, cioè uno per uno, acciò più presto sieno finiti, che vorrei più presto potessi per satisfazione universale terminar del tutto questo altar, sì come ho detto appieno al vostro mandato, al qual mi rimetto; pregando voi a volermi bene al solito, et avendo occasione, basar la mano a’ patroni da mia parte. Et state sano, come io desidero. Di Pistoia alli 29 d’agosto 1566. Di Vostra Signoria come fratello il vescovo di Pistoia. Al’ Molto Magnifico come fratello onorando, Messer Giorgio Vassari. Firenze. 
Messer Giorgio, amico caro. Io ebbi molti giorni sono una vostra; non risposi subito per non parer mercatante. Ora vi dico, che delle molte lode, che per la decta mi date, se io ne meritassi sol una, mi parrebbe, quand’io mi vi decti in anima e in corpo, avervi dato qualche cosa e aver sodisfacto a qual che minima parte di quello, che io vi son debitore; dove io vi riconosco ogniora creditore di molto più che io non ho da pagare; e perché son vechio, oramai non spero in questa, ma nell altra vita poter parreggiare il conto. Però vi prego di pazienzia. Circa l’opera vostra io sono stato a veder Bartolomeo; e parmi che la vadi tanto bene quant’è possibile. Lui lavora con fede e con amore e è valente giovane, come sapete, e tanto da bene, che e’ si può chiamare l’angelo Bartolomeo. A di 22 dì agosto 1551. Vostro Michelagnolo Buonarroti in Roma. A messer Giorgio Vasari, amico e pictore singulare. 
Carissimo Nostro, 
Potrete dire, per risposta della vostra de XXV del passato, a Antonio de Nobili, che paghi quel che bisogni di mano in mano per conto di quella colonna secondo l’aviso di messer Averardo, Nostro ambasciadore, insin che la si conduca dove ha da ire, che, per avergliene Noi scritto, non ne mancherà. Scriviamo al medesimo Antonio, che per la sepultura di messer Carlo de’ Medici vadia pagando di mano in mano quanto sia di bisogno. Avete fatto bene a ricordarci, il Puccino e voi, la riforma de’ pregi per l’arte de’ Fabbricanti, perché Ci avremo l’occhio, come cognosciamo in vero esser necessario. Ci è stato grato, che siate andato insin al Poggio per terminar ‘la porta principale e per pigliare le misure della tavola della cappella; ma quanto alla spesa, dove Raffaello dice che avrebbe a uscire dal depositario, vogliamo che esca dalla fabrica del Poggio per non far tanti conticini. È stata a proposito la gita vostra insino a Pistoia per conto di quella tribuna della Nostra Donna, acciò che si possa condurre onoratamente alla perfezzion sua quel che ha avuto così ricco e onorato principio. Approviamo, quanto Ci scrivete essersi fatto e farsi alla fabrica de’ Magistrati. Restiamo similmente satisfatti, di quanto Ci scrivete aver fatto e andar facendo nella fabrica del Nostro palazzo. Abbiamo avuto il modano dell’agate per il tavolino; e se ne avremo, ve ne mandremo, e state sano. Di Pisa il dì primo di maggio MDLXII. El Duca di Fiorenza. [Al] carissimo Giorgio [Vasari] pittore etc. A Fiorenza. 
Cosimo Medici Duca di Fiorenza e Siena. Carissimo Nostro. Rispondendo alla vostra de IX del presente, vi diciamo, che dove voi vorresti, che per via del Nostro ambasciadore ricordassimo al vescovo di Furlì quanto Ci promesse, sarà meglio che gliene scriviate voi stesso, mostrandogli in sustanzia, che Noi torneremo costì e non vi troverremo quegli disegni che ne ha promessi, e che averete caro, che vi risponda quel che allora. Ce n’avrete a dire. Quanto al modello del palazzo de’ Cavalieri di Santo Stefano la resoluzione Nostra è che attendiate all’altre cose e non alle scale, perché questa poi sarà dell’ultime; e ne vogliamo prima vedere il modello: che come l’averemo visto, Ci potremo similmente risolvere di tutto quello che di più Ci proponete, e state sano. Di Pisa il dì XII di febbraio MDLXI. El Duca di Fiorenza. Vasari pittore, Nostro carissimo, a Fiorenza. 
Cosimo Medici, Duca di Fiorenza, di Siena. Carissimo Nostro. Il disegno che Ci descrivete con la vostra de XVI per dare una rara perfezzione all’impresa della sagrestia di San Lorenzo, Ci piace assai, e così vogliamo Noi che si finisca; però trattatene largamente col priore delli Innocenti, e al restante poi della vostra penseremo col tempo di quanto s’averà da fare. Dio vi guardi. Da Pisa li XXIIII di febbraio MDLXII. El Duca di Fiorenza. Giorgio Vasari, Pittore e Architetto, Nostro carissimo, a Fiorenza. 
Magnifico e mio onorando. Stamani ebbi un’altra vostra del tenor medesimo che la prima, in risposta delle quali mandovi l’alligate a bastanza di quel che, per ora, da me aspettavi, e riserbandomi a scrivervi a lungo con altra occasione, e me le raccomando. Che Dio la guardi. Da Pisa il dì 4 di maggio 1562. A' servizii di Vostra Signoria Jacopo Guidi, vescovo di citta di Penna. Al magnifico e mio onoratissimo messer Giorgio Vasari, Pittore di Sua Eccellenza. Fiorenza. 
Molto magnifico amico carissimo. Nostro Signor ha rissoluto che si finisca la sala di Re, et vol che quest’ opera sia finita da voi. Imperò vi piacerà di venirvene quanto prima a questa volta, che così Sua Santità ha ordinato che ve si scriva. E non essendo questa per altro, me vi offero. Di Roma a XV d’ottobre MDLXXII. Tutto vostro Il cardinale S. Sisto Al Molto magnifico amico carissimo, messer Giorgio Vasari d’Arezzo pittore, in Fiorenza. 
A Giorgio Pittore. Egli è tale in tutte le sorti di qualità che si convengano a un nobile e ben creato giovane, il vostro messer Rafaello, che il mio animo ha in modo posto in compromessa l’amore che vi porta da padre; ch’io non so chi più mi sia figliuolo, il Vasari o il Grisello? Benché mi risolvo nel cuore ad amarvi egualmente in lo intrinseco: imperoché nel riguardar’ col pensier’ l’uno e l’altro, in tutti due compartisco la carità della benivolenzia in l’affetto, sì che ognun di voi mi comandi e dispona. Di ottobre in Vinetia MDL. 
Magnifico Signore come fratello onorando. Questi giorni passati raggionai con Vostra Signoria in Fiorenza di certo mio loco di sito assai bello e grazioso e le comunicai il desiderio, ch’io aveva di farli una abbitazione commoda et onestamente onorevole, per il che ella si offerse di dirmi il suo parere anco in dissegno, quando avesse la pianta, usando meco la sua solita cortesia. Or è il tempo di valermi della sua molta amorevolezza verso di me e di tutta casa mia; e poi che non può vedere il sito, che le piaceria, le mando la pianta del loco, dove la casa deve esser situata, perché né più commodo né meglior loco può aver, considerato ogni altro accidente. La vederà anco quel poco di fabrica che è 6 piedi, la quale se può star, mi serà caro; se non, pazienza. La vederà anco certo dissegno, che è stato fatto, ma a me non satisfà molto, perché non credo loco commodo né per cucine et altri servizii, oltre che io non vorrei spender più di quatro o cinque milla ducati. Prego Vostra Signoria a farmi favor di farmi qualche cosa al suo solito di giudicio e di commodità e tenghi certo, che mi farà cosa gratissima; et in sua bona grazia mi raccomando. E mi ralegro seco delli onori, che novamente sono stati datti al serenissimo nostro padrone, il quale Dio prosperi sempre di bene in meglio. Di Vinetia li XXVIII di genaio 1570. Come fratello il Vescovo di Treviso Cornaro. Al Magnifico messer Giorgio Vasari come fratello carissimo. In Firenze. 
Messer Giorgio Amantissimo, salute. Dil vero, compare, non ti paregli che io abbia del cavallo di Cristo a non avere risposto a tante lettere, tante? La cosa è qui: io andai a Venezia e mi ammalai e così tuttavia, che vi stetti, non potetti mai pure uscire di letto, non che andare in gondola. Non potetti fare il paciale tra voi e Pietro Aretino, perché lui anche stava malato e non dava audienzia; e non mi parve al proposito andarli intorno, acciò non si fussi dato ad intendere, ch’io fussi ito là per confessarlo o farli fare lo starnuto, però imposi la impresa a messer Francesco Rucellai, quale più che volentleri l’accettò e mi promesse, farebbe con ogni diligenzia in favore vostro. Meglio non arei saputo fare io. Così me ne venni. Non so poi, come sia ita la cosa. Mi disse voleva essere da voi in Roma a mezza quaresima per li stazzoni. A quest’otta vi debbe essere, se arà detto il vero. Io me ne tornai a Pisa mezzo malato e ci ho trovato tutti tutti e’ frati, che chi si muore, e chi è morto, e chi par che voglia morire. Non so come la cosa andrà. Io la vorrei indugiare più ch’io potessi. Al riminese è intervenuto una disgrazia, che alla sua chiesa è cascato el campanile la notte di Santa Caterina e gli ha diviso la chiesa in due parte e per questo s’é prolungato la sua tavola, ché lui non ve n’ha scritto. Ma è più innamorato di voi e delle opere vostre che e’ fussi mai; e non gli siate per iscapare di mano. Non sono ancora mai andato in Pisa, però non vi so dare nuova dell’Opera né dell’operaio. Come vi andrò, darò aviso. Altro per ora non vi vo’ scrivere, salvo ricordarvi, che sono tutto vostro; e a voi sempre mi raccomando. Che Dio vi conservi felice. Quando vi viene commodità, baciate la mano da mia parte al Reverendissimo Salviati e a Monsignore Jovio. Da Agnano alli 7 di aprile del 1546. Il tutto vostro deditissimo Fr. Miniato Pitti. Al suo Carissimo Messer Giorgio Vasari d’Arezzo, pittore eccellente etc. Roma. 
Magnifico et mio carissimo. Mi rincresce della morte del cavaliere vostro fratello; et si com’io lo amavo et avevo in protezzione per i meriti suoi, così possete esser certo, che sia per amar voi et aiutarvi sempre in tutte l’occorrenze vostre. Et però consolatevi et acquetatevi al voler di Dio, perché questi sono casi irremediabili. Quanto poi alli ritratti, da monsignor Nunzio intenderete l’animo mio, che sarà per risposta della vostra. Et me vi raccomando di cuore. Di Venezia li 24 di luglio 1574. Vostro Il Cardinal S. Sisto. Al magnifico et mio carissimo messer Pietro Vasari etc. Firenze. 
Molto magnifico amico carissimo. Ho ricevuto la vostra lettera per le mani di monsignor dal Monte, il quale mi ha raguagliato a pieno della diligenzia, che usate nell’opera de’ ritratti, e dell’impedimento dell’essequie, sì come mi scrivete ancor voi; e mi sarà caro, che la pigliate con vostro commodo senza tralasciar punto il servizio di Sua Altezza, che questo l’ho d’anteponer sempre a tutte l’altre cose. Vi essorto poi a passar con pazienzia la perdità di tanto gran principe, che se bene deve a tutti recar dolore, tutta via considerando, che la cosa è senza rimedio, e che perpetuamente viverà il suo nome glorioso, dovemo tutti consolarci; e tanto più, che quella felice e benedetta anima gode la gloria del cielo. E voi particolarmente avete da quietarvene, non potendo manco sperare dalla bontà e generosità del Gran Duca Francesco di quel che effettualmente avete consequito dalla magnianimità del Gran Duca Cosimo di felice memoria. Et il Signor Dio vi contenti. Di Roma il X di maggio 1574. Tutto vostro Il Cardinal S. Sisto. Al Molto magnifico amico carissimo il cavalier Giorgio Vasari. Firenze. 
Messer Giorgio onorandissimo. El Botti mi ha mostrato la vostra lettera e breviter mi congratulo, che aviate condotto el libro al fine, quale vi farà glorioso e vi farà onorato in vita e in morte. Ma a dirvi el vero, è neciessario, che io li dia una sbruffata de acqua rosa, per non dire una lecata di ambra, musco e benigini: e questo non si pò fare, se non ci abbochiamo insieme per confrontare el iudizio mio con el vostro, comunicando le ragione del perché. E così, se non arete fretta, quale suole essere la rovina delle belle opere, voi resterete consolato di questa vostra fatica; e quando verrete per andare a Napoli, la spediremo in un tratto e la faremo stampare qua in Roma, se così vi piacierà, eccietto se il Duca Cosimo, al quale doverrete intitulare l’opera, quando non volesse dedicarla a persone più basse, dico, che in quel caso della dedicazzione Sua Excellenzia la faria stampare a quelli sua novi todeschi. Resta mo’, che voi siate galante omo, e che non ve ne andiate in promesse con dire che volete fare le teste, con sollecitare il todesco, che le faccia. Se non le vuole fare lui, fatele voi in nome de Iddio; e io vi darò uno anello, degno di voi. So ben però, che l’arcivescovo di Pisa è tanto galantomo, che sforzerà il todesco a lavorare; al quale darò la mancia sanza dubio. Vivete allegro, magniate poche frutte, bevete fresco e non freddo, fate uno gruppo alla bachetta, e vi bacio la fronte. E raccomandatemi al Puntormo, a Bronzino, a Salviati e al Bachiaca e al gran signor Bandinello, se si lassa parlare. Da Roma alli VIII di luglio 1547.  Vostro Servitore e fratello, el Vescovo Jovio.  Al prestantissimo pittore messer Giorgio d’Arezzo in Firenze. 
Messer Giorgio Amantissimo, salute. Sono stato più giorni, che non v’ho scritto perché non ho potuto, avendomi bisognato attendere a burattare e’ frati e vi avevo a dire un monte di roba, cioé: com’io sto bene e come desidero intendere il simile di voi; e come io ebbi una vostra, che diceva, ch’ero ingoffito a Napoli perché a Roma mi era piaciuto più la volta che la facciata, perché vi è mille eresie, massime della pelle di San Bartolomeo senza barba; e lo scorticato ha il barbone; il che monstra che quella pelle non sia la sua etc. E vi avevo a dire, come io mene torno ad Agnano a sguazzare, e là vi aspetto; e come Fra Giovanmatteo è tutto vostro et è cavalcato a Rimini; e come il padre Fra Ippolito vi si raccomanda, il quale è tornato per ire a’ suo Milano; e come pochi giorni fa messer lo Generale mandò 50 scudi d’oro a Mariotto mettiloro, e gli manderà gli altri 50 presto. E come lui vi manda non so quanto azzurro oltramarino, bellissimo, più che il saggio gli mandasti; e vi prega assai, e io con lui insieme, che lo mettiate in opera, dove cognoscerete che meglio abbia a stare. Non so, se vene manderà dell’altro. E come io vi raccomando l’opera del refettorio, che la riesca bella e che ci faccia onore, come, spero, farà. E che il Padre Generale ora m’ha detto, che io porti a Firenze 50 scudi di quelli cento. E che vi manda un’oncia e mezza di oltramarino, che un’oncia n’ha avuta da la fiera di Fuligno, e la mezza l’ha avuta da Ferrara; e vi prega, lo mettiate tutto nell'opera del refettorio, che non avanzi niente. E che vi pagherà quello avete messo nella tavola di chiesa; e che si raccomanda a voi, che è tutto vostro. E che per lo Spagnuolo ho mandato un plico di lettere, che vengono dal Monte di Stefano e che voi diciate a Don Gonstantino da Mantova, che se e’ vuole venire ad Agnano con esso meco, che a lui sta; ma che venga per mare in su legno sicuro, perché lo mandono in Puglia per rimandarlo per mare nel suo paese per fuggire spesa. e che io ho detto al Generale, che gli fanno torto e che lo torrò io con esso meco; e che lui, Don Gonstantino dico, m’aveva detto venire volentieri e che volentieri il Generale vuol, che e’ venga; e che voi lo esortiate al venire più presto che ire a Leccio. E che voi dicessi al sanese, che el Generale scrive allo abate nuovo, che proveda d’uno maestro di gramuffa, che vuole, che gli studino. E che voi mi raccomandiate a maestro Raffaello e maestro Stefano, maestro Gianpaulo, maestro Salvatore e Giulio e tutti; e che mi diate aviso, come le cose vostre passano e che mi raccomandiate a messer Agnolo e a tutti quelli altri Fiorentini, nostri amici; e che pregate messer Agnolo, che quando scrive a suo padre, commessario a Pisa, mi raccomandi allui, che mi farà piacere grandissimo; e che sono tutto vostro; e che voi attendiate a stare sano, allegro e di buona voglia e lassarvi presto rivedere. e addio. Di Montoliveto el dì primo di mese maggio del 45. Il tutto vostrissimo fratello Miniato Pitti. A Messer Giorgio Vasari Aretino, Pittore Eccellentissimo e suo amico osservandissimo etc. Napoli. 
Messer Giorgio carissimo. Per la invenzione, che mi avete chiesta, io farei in un bacino una serpe et uno scorpione; per la serpe intendendo la virtù e per lo scorpione, segno di Marte, le armi, e se lo scorpione per la sua orribilità non vi piacessi o vi spaventassi, farei in suo scambio una celata e sottovi una spada; o vi si potria fare il lupo, e faccendo la serpe con la celata e con la spada, direi VTRIQUE overo HORVM ALTERO, che significassi, che lo amico vostro volessi acquistarsi fama per via delle lettere e per via delle armi overo per una delle due vie. Overo vi farei PATET: cioè egli è chiaro, che si fa progresso o per luna o per la altra. Potrebbesi anco far detta serpe in una rotella o in detta celata con la spada, e mettervi questo detto AMBO, per significar che luna e laltra cosa ne conduce al fine desiderato. 
Magnifico messer Giorgio onorando. Perché il tempo se ne va a gran giornate, et io vorrei pure, che il disegno di questo ciborio andasse avanti, ho mandato costì messer Rinieri, mio maestro di casa, più per questo effetto che per altro, accioché egli sia con voi e da mia parte vi preghi a volere rubare alle altre vostre occupazioni, alle quali veramente ho compassione, perché le conosco molte e gravi, solo due ore di tempo, acciò che me ne possiate fare quello sì desiderato disegno e mandarmelo. E quando i negozii non vi concedessero il potermi fare tanta parte di voi, mi sarà grato, che mi indiriziate a persona che mi possa servire in questo conto; perché sendomi proposto da voi, reputerò che egli sia eletto da voi per uomo atto a questa impresa. E con questo mi vi offero e raccomando. Di Pistoia il dì 21 di giugno 1565. Di Vostra Signoria come fratello il vescovo di Pistoia. Al’ Magnifico et mio onorando Messer Giorgio Vasari etc. Fiorenza. 
Magnifico messer Giorgio. La Madonna e San Zeno hanno gran bisogno della venuta vostra a Pistoia; per il che spero che il tempo si abbia presto arraconciare, aciò possiate venire. Io invero lo desidero assai per dar principio col vostro mezo e consiglio a rassettare questa chiesa, assai disordinata; siché quando il tempo lo concederà, vi lasserete goder 2 giorni, che non ardisco dir 4, per paura delle grande et onorate inprese, avete per le mani. Le quali prego Idio vi succedino ad voluntà; e sanz’altro credetemi (come sono in effetto) per tutto vostro. Di Pistoia il dì 2 di gennaro 1564. Come fratello il vescovo di Pistoia. Al magnifico messer Giorgio Vassali mio onorando Firenze. 
A messer Giorgio Vasari. Alla vostra delli 18 stante non abbiamo prima dato risposta rispetto alle feste della pasqua, e con questa vi diciamo come si è inteso per essa con molta satisfazione et in oltre per bocca del Cavaliere Romena il buono offizio da voi fatto con Sua Alteza sopra li bisogni della nostra chiesa, e poi che quella si risolve a far l’ornamento delle tavole di legname dorate, si potra, quando si metteranno suso, rimettere li vani che s’erano lasciati per l’ornamento del miscio. Vi si manda con la presente la misura dell’altezza e larghezza della tavola del Bronzino che si trova in detta chiesa, e perché intendiamo che ne’ l’altra che si deve fare vi si ha da dipignere la lapidazione di Santo Stefano, è parso con tale occassione redurvi a memoria, come in detta chiesa non ci è inmagine, né memoria alcuna dì Santo Stefano papa e martire, al quale è intitolata essa chiesa della Religione, e fuori di questi dua altari e non ci resta se non l’altare maggiore dove sta collocato il santissimo sacramento. E nel resto si seguirà quanto di mano in mano ne ordinerete; con il quale fine vi ci offeriamo pregando ogni contento. Dato in Pisa il dì 28 di dicembre 1569. 
Messer Giorgio Amantissimo, salute. Vi scrissi un’altra nostra brevissima per brevità di tempo... e al presente ancora non sarò troppo lungo per la cagione medesima. Il Padre Generale mi ha tanto tenuto, domandato di voi e dell’opera vostra, che di già mi ha stracco. Sua Paternità Reverenda vorrebbe che voi gli acconciassi il lavatoio delle mani, avanti vi partissi di costà, con quello ordine che a voi pare più bello e conveniente, che obedisca al componimento di sopra e che l’ornassi di stucco e pittura, che e’ fussi bello, secondo che è il resto dell’opera. Dice, che con le nuove del capitolo vi manderà e’ denari dello stucco in ogni modo e di questo statene sicurissimo. Così fa pagare li 100 scudi in Firenze a Mariotto per tutto il presente mese, come gli avete scritto. Aspetta, che e’ venga qua di quelli nostri frati da Firenze, che debbono venire per il capitolo e per loro gli manderà, forse prima che riceviate la presente. L’azzurro oltramarignone l’ordinò a Don Ippolito da Milano; e lui ha lassato il saggio in Montoliveto qui e portato seco e’ denari. Sarei di parere, che voi scrivessi a Firenze a chi vi pare, che vi mandassi quello vi bisogna, ché il Padre Generale vel farà pagare benissimo. Il Padre Generale vuole che gli facciate uno ritratto a penna del monasterio, che la veduta sia là di verso tramontana, di verso il palazzo del principe di Salerno e che voi vi imaginiate quelle loggie e librerie et altre cose, che disegna fare sopra la porta, e altri ornamenti, secondo pare a voi secondo il disegno, che voi e maestro Francesco San Galli avete pensato. E di questo vi prega assai. So che lo saprete fare, avendo fatto la Roma all'antica, che mai non vedesti. Vi si manda costà per cellerario il Greco, solo per amore vostro, acciò vi intrattenga e non lassi mancare nulla. Però vi prego, non paia fatica ancora a voi a fare, che il Generale rimanga sadisfatto secondo il potere dello ingegno e forze vostre; e datemi aviso, come le cose passano. Dite a Simone [Botti], che mandi le lettere al cellerario di Santa Maria Nuova, perché qua sarà l’abate e il procuratore. Dite a Stefano [Veltroni], che non ho anche avuto lettere sue: Quando l’arò, le manderò subito. Raccomandatemi a lui et a Raffaello [del Colle] e tutti li amici. Al sanese direte che a farlo tornare in qua si caca il sangue. Don Gianbaptista lo domanda seco. Penso arete il Capeccio per abate costì. Non lo dite a tutti, se non lo sanno d’altrove. Don Gianmatteo [Faetani] vi scrive. Don Ippolito non è ancora venuto e io e il Padre Generale ci raccomandiamo a voi. A rivederci ad Agnano a quelle acque fresche; e ricordatevi, che voi siate quanto bene io ho. Dio vi mantenga sano e felicissimo. Di Montoliveto di Chiusure alli 1 di aprile 1545. Il tutto vostro Fratello Miniato Pitti. All Eccellentissimo Messer Giorgio Aretino Pittore in Montoliveto di Napoli. Napoli. 
Messer Giorgio onorando, salute etc. A gli 8 del presente, che pioveva, andai dal magnifico e prudente viro Biagio Mei, anziano della spettabile città di Lucca. Al quale referii, quanto mi avevi imposto, monstrandogli esserlo ito a trovare più per conoscenza, che prima avevo seco, e per commessione di messer Ottaviano che per vostra e gli dissi assai in laude della opera è vostra, ma non già quanto dire si potrebbe né a gran pezzo, quanto più è e’ si vede negli effetti vostri mirabili. Del che lui ne rimase molto contento et allegro, benché dice che quella Madonna gli era stata assai biasimata. Gli dissi, che chi la biasimava n’aveva poco iudizio e vi aggiunsi tante altre particularità in defensione del vero, che mi rendo certo che, se mi avessi udito, vi saresti chiamato più che sadisfato di me: tanto che e’ disse, che me ne prestava fede e ringraziavane assai messer Ottaviano della sollecitudine in avervi inanimito all’opera e me ancora, che gli avevo dato questa buona nuova e che all’ornamento penserebbe, come e’ l’arebbe veduta; e mi domandò del vostro ritorno. Al quale risposi, che non eri per ritornare prima che a maggio, del che monstrò contristarsi. Gli dissi che la tavola era fornita al possibile e che questo non importava niente a lui; ma a voi importava assai per avere assai faccende in Roma. E se e’ non fusse che non voglio farvi rinfantocciare e gonfiare la fagiana, vi direi cento belle cose, che io gli dissi di voi. E questo è quanto ho da dirvi del signore anziano BIAGIO MEI (sic). E per non mi occorrere per ora altro, farò fine, ricordandovi che sono tutto vostro; e degnatevi raccomandarmi a Manno e dire, che non si dimentichi di me affatto. E quando vi torna a proposito, raccomandatemi alli amici vostri e degnatevi comandarmi, perché desidero farvi sempre piacere. Dite a don Giulio miniatore, che e’ vitupera la corte, non che la frateria a essere tanto ingrandito, che e’ non si voglia ricordare d’uno suo amico; ma che io credo, che e’ sia che per essere frate anche lui, gli abbia del frate più che non ho io. Pure se e’ vi pare, raccomandatemi allui, e ch’io bacio le mani a sua signoria. A voi so non bisogna mi raccomandi ma solo ricordi, che mi conservi nella sua buona grazia. Dio vi dia tutti quelli beni desiderate. Da Agnano. Alli XI di novembre MDXLIII.  Di Vostra Signoria deditissimo Fratello Miniato Pitti. Allo Eccellentissimo pittore Messer Giorgio d’Arezzo. In corte del Reverendissimo Monsignore Cardinale Farnese etc. Roma.  . 
Spectabile Nostro carissimo. Abbiamo inteso a pieno per la vostra de VIIII l’ordine delle storie da dipignersi nella Regia Sala, et ci è piaciuto averlo inteso, et ne lodiamo assai l’ordine et abbiamo molto caro che Sua Santità resti satisfatta de l’opera vostra; però seguitate et atendete a servirlo bene. State sano. Di Pisa el dì XVI di febbraio 1572. El Gran Duca di Toscana. Al Cavaliere Giorgio Vasari, Nostro carissimo. Roma. 
Magnifico signor cavaliere. Ho ricevuto la lettera vostra; e poi che già ci siamo un pezzo doluti de la perdita, è ormai tempo, che cominciamo a rallegrarci del guadagno, il qual’è tanto grande, quanto voi sapete esser grandissima la prudenza, il valore et la bontà del Serenissimo Gran Duca, successo in luogo del morto. Dio ce lo conservi lungamente. Del resto mi piace, che siate a sì buon termine de la immensa opera de la cupola, con speranza anco di farne una maggiore: il che piaccia a Dio, che segua ai tempi Nostri e sotto questo santissimo pontefice. Vi ringrazio de la memoria, che avete di me, e vi assicuro, che ne sete ben ricambiato. Dio Nostro Signore vi conservi e vi doni ogni contento. Di Roma a 15 di maggio 1574. Al piacer vostro Il Cardinale di Como. Al Molto magnifico Signor Cavaliero Giorgio Vasario, Amico mio carissimo, a Fiorenza. 
Excellente messer Giorgio mio. Ho preso una iusta collora alla mia mala sorta, ma non già contro a voi, neanche contro al signior Arcivescovo, per non dire il fiammingo, poiché fino ora non sono stato consolato di quelle benedette teste, ma spero pure che avanti venghino li 15 di settembre, che voi vi metterete el grembiale per me e monstrarrete le braccia nude a quelle quattro teste, lassando li busti e veste da fare come cosa mecanica a qualche pittor della seconda bussola. E quanto pertiene al libro vostro, vi prego, voglate limarlo e poi far di sorte, che io lo veda. Dico questo, perché io credo, che io sia sparagnato di andare al concilio, atteso la vechiezza mia con la debilità delle gambe; però dell’animo io sto pronto e parato di exequire ogni comandamento mi sarà fatto dal papa e dal signor cardinale. e non sarà gran cosa, che stando io a Roma, e non venendovi voi, me lo mandiate, addirizzandolo a messer Simone Botti, mio gran cancielliere. Noi pensiamo, che le nozze del Duca d'Urbino si faranno a Roma alli XIII di settembre proximo; e vorrei bene, che l’opera da Rimini fossi sì breve e corta, che voi vi potesse intervenire. Servitemi, Signor mio, di queste quattro teste, perché se voi spenderete ducati 10, vi renderò targoni e vi resterò ubrigato in perpetuo sanza danno della borsa vostra; perché così le vere amicizie si mantengono. E mi vi raccomando, basandovi dolciemente la fronte sotto al leggiadro vostro ciuffo riccio. Da Roma alli II di settembre 1547.  Poscritto: serveteme, anima mia, per l’anima del Cardinal de’ Medici e la vita vostra; e fate veder l’opera al Varchi, che la inverghi e raccomandatemi a lui. Servitore el Vescovo Jovio. Al molto excellente pittore messer Giorgio d’Arezzo, mio onorandissimo, in Firenze. 
Messer Giorgio carissimo e onorando, salute. Gli è stato quest’anno più di sette volte otta, ch’io mi credetti fare del resto, e che il culo mi faceva lappe lappe, dubitando non avere a capitare alla discrezione di frate Agnolo de’ Servi, che con tutto ci fusse la pomata, lo ruppe a quel povero F. Pagolino campanaio, se l’Arsiccio però l’ha ben descritto; sì che non vi maravigliate, s’io non vi scrivevo né davo risposta. Ma ora, ch’io sono insieme con gli altri fuora di tale pericolo e che la lena mi è ritornata, vi scriverrò io qualche volta, aggiugnendovi questo impaccio con gli altri, ch’avete. Ho piacere intendere, che la facciate bene e meglio, che non fanno questi qua, che si pascano di fumo e di speranze, che il vento se le porta, che non si fanno spiccare da bomba. Maestro Iacopo da Pontormo è tutto vostro e vi saluta; similmente il Bronzino e Cecchino Salviati e il Tasso, quali a tutti pare, che sappiate meglio spacciare la mercanzia vostra, che non sanno la loro. E perché io sono chiamato, che non posso scrivervi a mio modo per fretta, sì come avevo disegnato, mi riserberò a quest’altra volta. Vi raccomando la alligata, che va al Padre Generale nostro; e vostro sono tutto. Messer Lodovico vi si raccomanda et io con lui. Raccomandatemi a tutti e vostri e nostri amici più cari, massime a Simon Botti. Dio vi faccia felicissimo e conservi. Da San Miniato alli 22 d'agosto del 1546. Il tutto vostro fratello Miniato Pitti. Al Magnifico Messer Giorgio d’Arezzo, Pittore singularissimo, Amico osservandissimo. Roma. 
Serenissimo Gran Duca Signore et Patrone mio. Da Bernardo, pittore di Vostra Altezza Serenissima, mi fu fatto intendere che la voleva quel disegnio del Trionfo della Natura, che la Buona Memoria di mio fratello le mostrò in Arezzo; né possendo sentir cosa più grata che la mi comandi, mandai subito presso: et essendo comparso gnene mando. La supplico a comandarmi se la posso servir in altro, et la prego si degni all’occasioni avere per raccomandato me et mia figlioli, et maxime Giorgio nel negozio della commenda et in darli un poco di provisione per le fatiche di suo zio, che resta avere et della sala et della cupola, acciò possa attendere alli studii per servirla come l’altro, come le dissi in voce quando si degniò udirmi. Et le bascio le mani. Di Fiorenza el dì XI d’agosto 1574. Di Vostra Altezza Serenissima obligatissimo et affezionatissimo Servitore Pietro Vasari. Al Serenissimo Gran’ Duca di Toscana Signore et Prone Mio. Al Poggio. 
Messer Giorgio, signior mio caro. Subito che Bartolomeo fu giunto qua, io andai a parlare al Papa; e visto che voleva far rifondare a Montorio per le sepulture, providi d’un muratore di Santo Pietro. El Tantecose lo seppe e volsevi mandare uno a suo modo. Io per non conbactere con chi dà le mosse a’ venti, mi son tirato a dietro, perché sendo uomo leggieri, non vorrei esser traportato in qualche machia. Basta, che nella chiesa de’ Fiorentini non mi par s’abbi più a pensare. Tornate presto e sano. Altro non m’acade. A dì 13 d'octobre 1550.  A messer Giorgio pictore e amico singulare in Firenze. 
Molto Magnifico signor come fratello. Per esser stato tutti questi giorni in casa, impedito da un cattarro molto fastidioso, del quale non sono ancora libero, se bene in assai buono termine, non ho possuto fare l’uffizio desiderato da Vostra Signoria. Come io esca di casa, come spero di far presto, parlarò con Nostro Signore et le farò sapere, quanto occorrerà. Mi duole, che li doi pittori, nelli quali avea pensato per servizio mio, siano morti. Parlarò co' ‘l Passarotto, s’egli è in Roma. E quando Vostra Signoria sarà qua, farà, quanto parerà a lei. Intanto la prego a baciar le mani in nome mio a loro Serenissime Altezze et a Vostra Signoria mi raccomando et offero di cuor. Di Roma a XXV di settembre del LXXII. Di Vostra Signoria Affetzionatissimo fratello il cardinale Cesi. Al Molto Magnifico Signor come fratello, Il Signor cavalliere Giorgio Vasarii a Fiorenza. 
Cosimo Medici, Duca di Fiorenza e Siena, etc. Carissimo Nostro. Dalla vostra de’ XV intendiamo il seguito della scala e quello dello spalcare, che Ci è piaciuto. Attendete al restante, non guardando a repulsa di Donna Antonia, perché diamo le commessioni a voi e non a lei. Alzinsi li palchi di tutte le quattro camere, non toccando però il salotto, e ricordatevi, che si ha da alzare il tetto per accommodare quelle stanze di sopra delle donne. Vedete di dar fine alle stanze di sotto, che importano per abitarle, andando lavorando ora in un luogo, or in un altro per non vi straccare, perché il terrazzo può aspettare più tempo. Circa li legni rotti della sala grande vogliamo, che gli rimettiate nuovi; e delle cose di Castello vi commendiamo. Quando il tempo lo concederà, attendasi a seguitare la fabrica de’ Magistrati; e delle cose vostre, quando partiremo di qua, spediremo anco quelle. Dio vi conservi. Di Siena li XVIII di gennaio MDLX. El Duca di Fiorenza. [Va] sari d’Arezzo Nostro carissimo a Fiorenza. 
Molto magnifico Signor Georgio. Ebbi una vostra, nella quale vi sete doluto della discortisia de l’eccellentissimo messer Polo Tron, dal quale nel medesimo giorno mi fu scritto una, che fra molti avisi mi dava questo d’aver sodisfatto e si scusava di non l’aver fatto prima, aspettando sopra ciò lettere mie; e io non li ho scritto mai di questo, perché voi mi diceste d’aver dato buon ordine. Basta, ch’io ho la maggior colpa in questo. Il negozio, ch’io conferii con il nostro reverendo ospitalingo, è riuscito, come io m’imaginavo: cioè, che s’era equivocato il nome. Non posso specificamente scrivervi, perché non mi par che sia bene. Io son restato a Roma per voler di Dio e la salute mia. D’ogni cosa e l’esser restato qui, come ci vederemo, vi dirò ogni cosa. Fatta l’Epifania, mi partirò per Napoli e prima vi scrivarò e mandarò un poco di segno di gratitudine in dieci o dodeci carte, scritte a vostra instanza. State sano e amatemi. Da Roma il XX dicembre del LXI. Salutate il molto reverendo Don Miniato, il ospitalingo, la signora Cosina e il signor fratello con tutti di casa. Il vostro Fiamma. Al molto magnifico Signor mio osservandissimo, il Signor Georgio Vasari. Firenze. A Santa Croce. 
A Messer Giorgio Vasari. Sapete voi, perch’io non mi dolgo d’esser di Arezzo? Per non ingiuriare insieme con l’antichità di cotal patria quegli spiriti celebri, per il che dalla fama vien chiamata sì nobil terra, de gli ingegni madre. Onde io con quel tanto d’intelletto, datomi per grazia di Dio dalla natura, non altrimenti le dò titolo di laude, che se gli dia nome di biasimo la moltitudine di coloro che non mi posson patire, perch’io non gli imito nella sciaguratezza, con che essi per portarsela seco in la fossa ci nacquero. Io dico ciò in dispregio di tali, con somma riverenzia dei non pochi, che in ogni progresso di cosa, degna d’onore, essaltano il lor sangue e glorificano nel modo, ch’io glorifico e essalto il mio, che solo da me stesso depende: imperoché se andasse dependendo d’altrui, l’eccellenza de gli illustrissimi rettori d’innimistade e non di fraternità avrieno ricoperto il corpo della nipote mortami con un palio, conveniente a figlia di cavaliere e a parente di me; che non pure onoranze da persona qualificata, ma premii da uomo di merito ricevo tutto dì da qualunque gran maestro ci regna. Benché solo il conto, che fa della virtù che tengo il Duca nostro, devrebbe essere essempio alla invidia di alcuni ignoranti maligni; che buon per cotesto paese, se la moria ne gisse il seme spegnendo. Ma perché tosto ne parlarò con lettere al di noi padrone in Fiorenza, lascio il dire di così fatta materia e entro nella compassionevol letizia, che tutto bagnòmmi di lagrime nel subito vedere il ritratto di colei, per cui mi ritruovo nel mondo. Di nuovo piacere e di prò mi è suto il non nulla, che non vi è parso di aggiugnerci, avvenga che si convertiva in effigie non sua. Ma s’egli è mirabile nel pennello, che a quel tempo sì poco seppe, che maraviglia saria in lui, uscendo ora dal vostro, che tanto sa? Io vi giuro per la tenera carità, che porto alla sua memoria, che chi la vede afferma con le voci in alto, che veramente ella in sé rappresenta cotanta onestà di mansuetudine che, in cambio del dissegno, che mancò a colui che rassemplolla, ci supplì il giudizio, che lo mosse a figurarla in l’Annunziata che ingiuriava la natura, che sì formosa creòlla, a convertirla in altra bellezza d’imagine. Afferma Tiziano, pittor egregio, non mai aver visto fanciulla, che non iscopra qualche lascivia nel volto, eccetto Adria, la quale nel fronte, ne gli occhi e nel naso simiglia talmente Tita, (che così sì ottima donna chiamossi), che pare più tosto nasciuta di lei che generata da me. Ora io del dono vi ringrazio, conciosiaché la fatiga, durata in compiacermene, non è stata men cara al vostro animo, che sempre è per esser grato al mio il far opra che vi risulti in grado, secondo che pur avete compreso più volte. Di aprile in Vinezia. MDXLIX. 
Molto magnifico signor onorando. Io ho riceuto la lettera di Vostra Signoria de XXIIII del passato, la qual m’è stata gratissima, e preso piacere e contento d’intendere che ella così felicemente camini inanzi nelle sue belle opere e dalle quali ne nasca tanta gloria e onor suo col servizio congiunto d’Iddio e di quelle Altezze Serenissime, dalle quali essendo ogni giorno Vostra Signoria adoperato et occupato in cose d’importanza, mi dà segno della sua amorevolezza e cortesia, tenendo memoria di me e delle cose nostre. Però ringraziandola molto de l’aviso, che mi dà intorno alla indoratura e perfezzione del ciborio della mia chiesa, gli dico per risposta della sua, che scriverò a i canonici, che si faccia tutto quello che Vostra Signoria ci scrive, sì quanto al condurre il ciborio come all’indorarlo, e ordinerò, che mandino costì a posta per essequire tutto quello che Vostra Signoria ordinerà. Che serà il fine della presente con offerirmi a Vostra Signoria di tutto cuore e pregarli sanità e contento. Da Sassoferrato a VIII di ottobre MDLXXIII. Vostra Signoria intenderà da messer Alessandro Baccioni o da un mio omo, che verrà da coteste bande, d’un mio poco di disegno per uno baldachino, si degnerà consigliarli e aiutarli con la sua solita amorevolezza. Affettuosissimo di Vostra Signoria P. Vescovo d’Ascoli. Al Molto magnifico Signore, onorando il Signor Cavaliere Giorgio Vasaro d’Arezzo a Fiorenza. 
Giorgio Carissimo, perché e s’intende, el comesario adare lente a lo istrignere, Luca ha pagare, abiamo fatto iscrivere la incusa. Preseteragene, e vedremo, se giova. Di qua non manchereno de’ favori, perché altro no ci posiamo fare a tale causa. Alssi s’intende, avere a [e]sere di corto di qua. Vedi, se avanti tu venga, la puoi ispedire; e se facessi il bisognio di qua di cosa alcuna, avisa. Nicolò si trova ne’ letto cor u’ poco di febre. Isperiamo, che la sarà bene. Che a Dio piaccia! Che ho tanti tormetti, che da me medesimo non so più che mi fare, salvo che andare inanzi e aiutarssi sempre: perché chi non s’aiuta, rovina a fatto. Altro no fa dire. Che Dio filice vi conservi e di male ti guardi. Di Firenze alli di XVIIII di giugnio 1537. Per el tuo Cristofano da Montaguto. Al suo da fratello maestro Giorgio, dipintore in Arezo. Arezo. 
Molto magnifico amico carissimo. Ho dato nuova a Nostro Signore di quel che mi scrivete del vostro venir qua, il quale ne prese piacere, dicendo che sarete sempre il benvenuto e ben veduto da Sua Santità, ogni volta che verrete. Quanto alla causa dì San Donato d’Arezzo non s’innoverà altro, dovendo venir qua presto il vescovo di Montepulciano, come esso medesimo scrive per questo. A quel canonico Doni non si farà aggravio alcuno; ma semplicemente se gli administrerà giustizia, imaginandomi, che ancor Voi non vogliate altro da me in questa sua causa. E con tal fine a Voi m’offero di continuo. Di Roma a' XXI di settembre MDLXXI. Tutto Vostro il cardinale Rusticucci Al molto magnifico amico carissimo, il Cavaliere Giorgio Vasari. 
Quattro anni sono ho avuto continuamente animo di ringraziare Vostra Signoria di due grandissimi benefizii, che ho ricevuto da lei (so, che questo le parrà strano esordio d’uno che non l’abbia mai vista né conosciuta) certo sarebbe strano, se io non avessi conosciuta. Il che è stato in fin d’allora, che la mia buona ventura volse, anzi il signor Dio farmi grazia, che mi venissero alle mani, non so in che modo, i vostri eccellentissimi scritti degl’architettori, pittori e scultori. Ma io allora non sapea pure una parola italiana, dove ora, con tutto che io non abbia mai veduto l’Italia la Dio mercé, con leggiere detti vostri scritti n’ho imparato quel poco che mi ha fatto ardito a scrivervi questa. Et a questo disiderio d’imparare detta lingua mi hanno indotto essi vostri scritti, il che forse non averebbono mai fatto quei d’altro nessuno, tirandomi a volergli intendere uno incredibile e naturale amore, che fin da piccolo ho portato a queste tre bellissime arti, ma più alla piacevolissima ad ogni sesso, età e grado et a nessuno nociva arte vostra, la pittura; della quale ancora era io allora del tutto ignorante e privo di giudizio et ora, per il mezo della spesso reiterata lettura de’ vostri scritti, n’intendo tanto, che, per poco che sia e quasi niente, è pur quanto basta a fare, che io meno vita piacevole e lieta e lo stimo più che tutti gl’onori, agi e ricchezze di questo mondo. E questo poco dico tanto, che io ritrarrei di colori a olio come con qual si voglia disegnatoio le cose naturali e massimamente ignudi et abiti d’ogni sorte, non mi essendo bastato l’animo d’intromettermi più oltre, come dire a dipigner cose più incerte, che ricercano la mano più esercitata e sicura, quali sono paesaggi, alberi, acque, nuvole, splendori, fuochi ec. Nelle quali cose ancora, sì come anco nell’invenzioni fino a un certo che, forse et per un bisogno, potrei mostrare d’aver fatto qualche poco d’avanzo per mezzo di detta lettura. Pur mi sono contento nel sopradetto termine di far solamente ritratti e tanto maggiormente, che le molte occupazioni, le quali l’uffizio mio porta necessariamente seco, non me lo permettono. E per mostrarmi grato e conoscente in alcun modo di questi benefizii d’avere, per vostro mezzo, apparato una bellissima lingua et a dipignere, vi arei mandato con questa un ritrattino del mio volto, che ho cavato dallo specchio, se io non avessi dubitato, se questa mia vi troverà in Roma o no: che forse potreste stare ora in Fiorenza o vero in Arezzo, vostra patria Questa lettera contiene oltre ciò, molti altri particolari che non fanno a proposito. 
Messer Giorgio, Nostro carissimo. Ci è stato grato il ragguaglio della vostra de’ XII; e quanto alla porta, che dite, vedete, se con questo mischio di Pietrasanta o d’altra pietra facesse bene, et avvisate, a ciò, piacendo, se ne potesse far cavar con le misure che mandassi, lassando stare quella dove è di presente, con farne dall’altra banda una falsa in corrispondenza. Alli proveditori della fabrica si risponde quanto occorre, et a voi ricordiamo l’attendere con diligenza e sollecitudine alli lavori et anco alla conservazione della salute vostra. Dio vi guardi. Da Livorno li XIIII di maggio MDLXIIII. El Duca di Fiorenza. A Giorgio Vasari, Nostro carissimo, a Fiorenza. 
Signor Georgio carissimo. Ecco pur, ch’ho finito le prediche e torno a Padova, dove ogni posta vi scrivarò e mandarò qualcosa nuova aciò siate certo che ‘l tempo non rode un morso solo della mia affezione. Io son tanto accarezzato in Mantova, che potrei scordarmi Firenze; ma non mi scordarò mai il mio carissimo Vasari. Aspetto novelle di voi alla mia stanza favorita di Padova; e, de grazia, non mancate. Partirò fra doi giorni e andrò, come si dice, retto tramite, perché il caldo mi offenda manco. La cosa di Bergamo è ita in fumo, perché la duchessa e marchesa mi hanno chiesto per Casale. Io m’alegro, che i frati siano restati in asso, ma per dirlo al Signor Georgio, non mi contento. Io vorrei Napoli. Ho scritto al Bifoli e vi voglio pregar che ancora voi li scriviate, che non perda tempo. A Dio. Mi raccomando. A scriversi più spesso di qui inanti. Da Mantova a dì 28 giugno del 59. Saluto la Signora Cosina e tutti di casa. Tutto vostro Gabriello Fiamma. Al molto magnifico Signor Georgio Vasari, suo osservandissimo. Firenze. A Santa Croce. 
Carissimo Nostro. Sendosi trovata quella stanza allato al nostro scrittoio, come per la vostra delli 8 del presente Ci avete scritto, vi diciamo, che considerato bene il disegno che n’aresti, Ci piace più una stanza, e cavisi grande più che si può, e non importa, né si guardi, che salga o scenda, e state sano. Da Cerreto a dì XI d’ottobre 1559. El Duca di Fiorenza. Giorgio Vasari. Fiorenza. 
Magnifico Signor mio osservandissimo. Ho scritto a Vostra Signoria per l’altro corriero, ma così in corso: ora più aggiatamente la posso salutare, che son gionto a Padova; e già quatro giorni mi godo un suavissimo riposo. Né i banchetti mi stroppiano, né gli inviti mi cruciano, ma le visite di carissimi e familiarissimi amici mi confortano, perché con loro non ho a fare né il contegnoso né il ceremonioso, e mi duole solamente che presto son sforzato a volare a Mantova a predicare e non posso far schermo, perché i frati non abbino occasione d’offendermi con le loro lingue. Vi rendo molte grazie del ritratto. Non l’ho avuto ancora, ma ho ben avuto le lettere per mezzo del signor Antonio Botti e nova, che la tela è in mano de mio fratello; e questo è l’apontamento. Credo, sapiate la morte della figliola e il pericolo della donna. Dio l’aiuti. Io vorrei poterlo confortar con la vita, ma conviene confortarsi col voler di Dio, quando i conforti delli omeni non vagliono. Io ho da ritrovarmi in Mantova a predicare senza fallo il primo di maggio e di là vi darò raguaglio del fatto mio e vi mandarò qualche cosa secondo la promessa. So ben, che mi farete credenza, e che non farete inportuno creditore; tanto più quanto prometto d’esser buon pagatore e presto. Vi prego, salutate tutti gli amici, che mi salutarono per le vostre lettere e tenetemi per quel caro e vero amico che vi sono, comandandomi e amandomi. Salutate, vi prego, la monna Cosina da mia parte e tutti di casa vostra, per la cui salute pregarò sempre, così fossero più efficaci i preghi miei. Non altro, se non che di tutto cuore mi raccomando. Da Padova a dì 20 aprile del '59. Vi prego, salutate particolarmente il Gelli. Il Vostro Don Gabriello Fiamma. Al magnifico Signor mio osservandissimo, il Signor Georgio Vasari. 
A Messer Giorgio Pittore. Io insieme con le vostre lettere ricevei i due capitani, ritratti da voi a petizion mia da le sepulture del Duca Giuliano e del Duca Lorenzo, i quali mi son piaciuti assai, sì perché avete saputo ritrargli, sì perché vengano da lo iddio de la scoltura, de le cui mani celeste ho visto lo schizzo de la Santa Caterina, che disegnò, sendo fanciullo. E ben si vede in sì alto principio, tutto pieno di maestà e di sapere, che tali dote son concesse da le stelle rade volte a gli uomini. E chi non si stupiria, vedendo l’orecchia così minutamente finita di lapis? Dicano i pittori, a i quali l’ho mostrata come reliquia, che solo chi l’ha fatta, la potria fare. Io mi conversi in tutti i gesti de la maraviglia, tosto che la vidi; ma ne lo aprir de la cassetta, mandatami da i Giunti, dove era la testa d’uno de gli avocati de la gloriosa casa dei Medici, lo stupore mi tenne buona pezza immobile. Ma come è possibile, che l’eccellenza d’Alessandro per compiacere a un servo di quella consentisse di privarsene? Io ho paura a guardarla e a lodarla; sì è ella venerabile e mirabile: che berli di barba, che ciocche di capegli, che maniera di fronte, che archi di ciglia, che incassatura d’occhi, che contorno d’orecchie, che profilo di naso e che sfenditura di bocca! Non si può dire, in che modo ella acordi i sentimenti, che la fanno viva. Non si può imaginare, con che atto ella mostri di guardare, di tacere e d’ascoltare. Il decoro de la sacrosanta vecchiezza si scorge nel sembiante suo. Ed è pur creta, scolpita con le dita de la pratica in pochi tratti! In conclusione: lo stile del grande uomo è lo spirito de l’arte; perciò le figure, da lui scolpite e dipinte, parlano, muovono e spirano. Né solo io ho superbia di aver ciò, che di suo mi avete con volontà del signor nostro mandato, ma se ne vanta tutta questa inclita città. E perché il dono non può scontarsi con altra ricompensa, per non minuire il suo pregio con vergogna de la mia qualità, ringrazio un cotanto padrone e un sì fatto amico, tacendo. Di Vinetia il XV di luglio MDXXXVIII. 
Giorgio carissimo, no sendo mio solito di no dare calunia a nesuno sanza giustisima causa, nella tua partita di qui mi parve che tenessi un poco conto di noi e di tutto ne dò colpa l’avere tu avere li danari di quella iscrita di Carllo Martelli, che pensasti, che la volessi metere nel conto tuo o a qualche altra tua cosa, e pigliasti modo a lacarlla qui, a causa di più presto valertene sannza dirmene niette. Che se avessi tenuto cossì poco conto di te, non arei avere quello ho, ma perché li amicci mi sono più cari che li danari, non ho fatto quello che avevo da fare; e di poi la guerra riceutta, nonn ho mancato né mancherò di vedere di ritrare della detta, bene che poco ordine ci vego. Ma non voglio mancare di tutte le diligenzie, che intorno acc[i]ò si può fare. El giudicie a l’utimo c[i ha] richisti, l’aspetiano infino a sabato, coè a domani; e dipoi no facendo, comicereno a citallo o vedere a tralli, che per cosa seghita o a seghire. Non mi rimuterò di natura e nonn ero ancora per dirti niette, se nonne scrivevi; ma tutto serbavo, quando avevo fatto tutto lo posibile di ritralli della detta hai qui. A nostro Nicolò ho fatto la scussa e ali atri; e bene che iscriva cossì, no macherò in tuti quelli modi che potrò di no farti li piaceri, che per me si porta e a te e a tuti li atri amici. Altro no dirò, salvo che de lo iscrito ne pigli la parte ti pare: perch’è mio solito ali amici dire el che m’ocore, potendo, in faccia, e no potendo, in letere; e in tutti quelli luoghi che li setissi calunarci, difederlli e scusare in tutto quello avessi detto la mia buona natura. A te mi racomando. A Firenze a di VIIII di marzo 1536.  Per tuo Cristofano da Montaguto. Al vertudioso giovane Giorgio Vasai, pitore in Arezo. Arezo. 
Molto magnifico come fratello. Mi trovo due lettere di Vostra Signoria, una de’ 3 et l’altra de 4 del presente, in risposta delle quali dico, che monsignore Sangalletto non mi ha detto cosa alcuna della sua cascata, et non ho saputo altro se non, quanto ella me n’avvisato: del che certo ho sentito dispiacere. Ma mi sono assai rallegrato intendere, che già per grazia di Dio sia risanata, et che sia in animo de venir quanto prima a Roma per servire a Nostro Signore, et non manco di scrivere questa sera al signor cardinale Sforza, legato di Bologna, acciò faccia uffizio, che si abbia quel giovane che voi mi scrivete; e mi rendo certo che farà ogni opera che venga, attento che torna in servizio di Sua Santità, e Vostra Signoria gli potrà ordinare, quanto avrà da fare, se finora non l’ha fatto, acciò s’abbia da spedire di Bologna quanto prima. Mi farà poi piacere gratissimo, se menarà un giovane sufficiente, che io me ne possa servire, perché gli farò finire la capella, che ha casa mia in Santa Maria Maggiore; et finita questa capella, lo mandaremo a Cantalupo a dipingere la sala et alcune di quelle stanze. Et pregandola a sollicitare quanto più potrà il venir suo a Roma, attento che Sua Beatitudine lo desidera; non le dirò altro et me le raccommando per infinite volte. Di Roma a VIII di decembre MDLXXI. Di Vostra Signoria come Affettionatissimo fratello Il cardinale Cesi Al molto magnifico come fratello il cavalier Giorgio Vasari. Fiorenza. 
Molto magnifico come fratello. Non vi dovete maravigliar, se la causa di cotesta collegiata con la catedrale non s’è terminata, però che doppo l’ultima risolutione, che si prese, vi si son scoperte delle difficoltà, che non s’è potuto di manco di non dargli orechio. Spero nondimeno, che fra poco tempo se le darà fine, et io non vi mancarà con ogni mio studio. Aspetto con molto desiderio li quadri, che già sono in ordine, et spetialmente quello di Nicola Quarto. Et a Vostra Signoria mi raccomando. Di Roma il dì VI di marzo 1574 (st. C.). Di Vostra Signoria come fratello G. Cardinale di Vercelli. Al Molto magnifico come fratello il cavalier Giorgio Vasarii. Arezzo. 
Magnifico Messer Giorgio. Dessidero pur per mezzo vostro, per l’amor di Dio, finire l’ornamento dell’altare della mia chiesa e per questo mando apposta, acciò gli angioli si terminino, che non se ne farà altro, se voi non ci mettete le mani. Vorrei, fermassi il prezzo di esso, avendo considerazione all’util della chiesa et anco del maestro. Al qual maestro si ordinerà il pagamento di detti angioli. E di queste vostre fatiche, oltre l’orazione, i signori canonici non mancheranno di qualche gratitudine. Et sanz'altro a Vostra Signoria mi racommando. Di Pistoia alli 14 d’agosto 1567. Vostro il vescovo di Pistoia Al’ Magnifico et mio onorando messer Giorgio Vasari etc. Fiorenza. 
A Messer Giorgio Vasari. La richiesta di due sorte di cose, che per bocca d’una vostra lettera mi fate, mi constringe a rispondervi con l’affetto dell’animo, che i figliuoli propri veggono in tutti i casi nel padre. Voi, circa il tor moglie ricercate dal mio giudizio consiglio e nel conto del libro, che fate istampar di pittura, dal mio ingegno versi. Per esser io tutto dato (in mentre s’imprime il quarto volume delle lettre, che ho fatte), al fornir del quinto, che a pena posso furare il sonno di tre ore alla notte e il cibo di assai manco de la metade al giorno, dico, che in quanto alla prima causa devete perdonarmi; poi che in la seconda (posposta ogni facenda e messo da canto l’essere anco a me la figlia di Francesco Bacci figliuola) affermo a lui, che non ve la dando, farebbe di niun vedere, e a voi, che non la togliendo, dimostrareste discorrer poco. Imperò che non è dubbio che, si come è ornamento della vertù il congiugnersi con la nobilità, così anco è grandezza della vertù il copularsi con la nobiltà, ché invero l’una deriva dall’altra e quella nasce da questa. Siché concludansi le nozze, e sia lor propizia la consolazione, che mi penetra nelle viscere solo a pensarci. Or giudichisi il contento, che sentirò nel cuore, subito che mi verrà la nuova di parentado sì caro. È qualche dì ch’io ebbi notizia di cotal pratica; e messer Tarlato può testimoniare che voce uscimmi dall’animo circa lo indugio di chi dee torla e darla: e che a tutte le parti non mi sia mosso a scriverne, imputisene il parermi di lor prudenzia e onore, il senza mezo e interpetre terminare tal negozio. Or vengasi all’atto del sì buono e sì bel matrimonio più tosto oggi che domani, a ciò che ci naschino di cotal coppia eredi nobilmente vertuosi e vertuosamente nobili. Di settembre in Vinezia MDXLIX. 
Spectabile Nostro Carissimo. L’aver inteso il vostro arrivo salvo ci è stato di piacere e molto maggiore ci sará, se vi anderete spedendo con brevità, con satisfazzione non di meno di Sua Beatitudine. Si manderà la medaglia che domandate; e qua si sollecita di maniera, che di già si trova in ordine ogni cosa: et in breve non mancherà che la persona vostra. È stato bene quel che avete passato con Don Giulio, col quale non lasseremo di fare quanto conviene, tenendoli noi molta voluntà per le sue parti rare. State sano. Di Fiorenza il dì 8 di marzo 1566. Se voi trovasi qualche pietra unita, bella, fatecelo sapere e di sorte, perché vi ordineremo qual che arte da fare. 
Molto Magnifico Signor mio osservandissimo. Io con grandissimo piacere ho letto le vostre festose e care lettere; e veramente bisogna confessar che e voi e io abbiamo fatto error a lasciar passar i mesi senza darci lettere. Orsù a rifar i danni, or che cessata la rabbia de’ caldi, si può star un’ora di più in studio per sodisfar a se stesso e agli amici! Credo, che vi sia venuto all’orrecchie d’una machina, ch’ha fatto un ingegnero per cavar il galeone. Vi mando il dissegno, perché credo, vi debba esser caro per aver molta archittettura. Adesso vi è sopra la machina, e si lavora a furia; ma nel calar a basso, si sono risentiti i cassoni. Con tutto questo il valentuom spera di cavarlo; e pur questa mattina egli è stato in colleggio e ha detto a' signori, che lo cavarà. Basta, la machina è degna d’esser veduta; e io ve la mando con pregarvi, che mi vogliate bene, come faccio a voi. Mi spiace, che la cosa di Bologna sia ita in fumo. Spero però, se Dio mi concederà il suo favore, di predicar in Roma. Ho gran contrasto, ma io ho anco molti favori. Se ciò fosse, non mi potrebbono vietar i frati, ch’io non venissi a Firenze. Vi prometto senza simolazione, ch’io bramo di venir a Firenze sopra tutte le cose del mondo. Non vi dirò altro. State sano e salutate tutta casa vostra. Da Venezia a dì 7 settembre del LX. Di Vostra Signoria affezzionatissimo Don Gabriello Fiamma. Al molto magnifico Signor Georgio Vasari, suo sempre osservandissimo. Firenze a Santa Croce. 
A messer Giorgio Vasari a Arezzo, Architector sopra la fabrica. Perché questa fabbrica possa a buon modo camminar e non ritardi, vi piacerà per commodo di essa cercar di tornarvene quanto prima, acciò insieme vosco possiamo più facilmente considerar al bisogno suo; e perché noi siam certi, che non ne mancherete, non ci estenderemo in altro, riservando il tucto alla vostra tornata, e bene valete. 
Molto Magnifico signor Cavallier. Per risposta della sua di 25 di dicembre, alla quale non si è resposto prima per esser stato uno de nostri colleg[h]i assente molti giorni di questo tempo, li diciamo che ringraziamo Vostra Eccellenza della bona voluntà come delli boni fatti per lei usati sempre verso questa piissima casa. Et in quanto puoi a quello che desidera Vostra Signoria esser compiaciuta da noi nello accettare li scudi 300 con peso delli quattro doti, doppo l’avere discorso sopra il negozio, troviamo che il far tale accettazione. 
Magnifico cavaliere, Nostro carissimo. Ci piace aver inteso per la vostra de 17 non solo l’arrivo vostro in Roma, ma anco le carezze et favori, fattevi da Sua Beatitudine, la quale fa prudentemente a volere, che apparisca nella sala de’ Re così santo e notabil successo, come fu l’essecuzione contro gl’Ugunotti in Francia. Et a Noi sarà caro, che la serviate con quella diligenza che siate solito nell’opere vostre. Et state sano. Di Fiorenza li 21 di novembre 1572. Don Francesco de Medici, Principe di Toscana Al magnifico cavaliere Giorgio Vasari pittore, Nostro charissimo. Roma. 
Carissimo Nostro. Quanto più presto tornerete, con satisfazzione di Sua Beatitudine, tanto più grato Ci sarà. Delle pietre unite di quel marmo nero orientale non occorre che vi fatichiate, perché non le vogliamo e manco li pezzi de’ broccatelli, che dite la vostra de XIII, perché Ci dilettiamo di semplici e di cose perfette, non di composte e storpiate. Quanto alle due statue tonde antiche delli fauni, quando sarete tornato, Ce ne risolveremo. Mandiamovi certo saggio di granito rosso, del quale sappiamo che troverrete costì copia. Però fatecene fare una tavola della grandezza che sapete. State sano. Di Fiorenza il dì 17 di marzo 1566. Don Francesco de Medici Principe Al Nostro Carissimo messer Giorgio Vasari Architetto a Roma. 
Carissimo Nostro. Abbiamo inteso a pieno per la vostra de XXX del passato di quello che avevi messo in opera in servizio di Nostro Signore et abbiamo sentito gran piacere, che Sua Santità resti ben satisfatta de l’opera vostra. Seguitate in servirla con ogni diligenzia, che non Ci potete far cosa più grata; alla quale bacerete in nome Nostro i santi piedi. State sano. Di Pisa el dì V di gennaio 1570. El gran Duca dì Toscana. A Giorgio Vasari pittore, Nostro carissimo, a Roma. 
Magnifico messer Giorgio e fratello caro. Non prima ho risposto a la vostra di 9 del stante, perché non ho auto comodità e ricevei con essa il disegnio come dite tanto spettato. Io non spettavo tanto, e invero spettavo un poco di scizo e non un disegnio finito e bello; è il meglio che io abi auto, e se io avevo caro uno scizo, non scade che io vi acerti quanto questo mi sia stato caro, ché in vero non mi posso saziare a guardarlo, che non fo mai altro il giorno; e tanto più m’è caro e vi ho magiore obligo quanto so e lo penso, sensa che la mi l’avesi scritto che sete stracco e avete de li altri inpacci. Vi ringrazio infinite volti e in canbio farò che i mie puti rindopino il pregare Idio per voi, che vi tengi in buona prospera e che voi abiate comodo di adenpire il disiderio vostro. Io ho auto alegreza e contento certo di questo disegnio, ma vi dico, fratel caro, che quando ho inteso che avete finita la storia grande di palazo e la tavola del Spirito Santo con de l’altre opere, certo oltre a lo stupore che m’ha dato, ho auto et ho tanta alegreza che in vero non so che più mi potessi avere; ch’elle sieno l’opere meglio che l’altre, io non sto in dubio, perché quando fui in Fiorenza l’ultima volta, vi vidi aver in ogni cosa mutato maniera, e penso che la storia sia d’ogni cosa meglio de la prima, e questo ve sirà magior laude. Così la tavola misa in santa Crocie so’ sicuro che sia la più bella tavola che voi abiate fatto, che ancora che io la vedessi abozata, mi piacque infinitamente e la giudicai che così avessi a essere, perché non credo che se possi fare il più bello conponimento e invenzione per una simil cosa. Or del tutto sia laudato Idio, e certo, come voi dite, a Dio s’è da riferire il tutto, perché sono di sua doni; che di ciò sia senpre laudato, così d’eser sano e de la quiete che mi dite. Son tutte cose che io crepo d’allegreza, e non scadeva fare scusa che per le cose che vi hanno inpedite non l’avete fatto prima; certo che molte volte m’ha rimorso l’animo d’avervi dato e acresciuto fastidi avendone; basti, Idio che tutto rimunera, vi consoli, vi aumenti per me, et ne son sicuro ch’el non vi mancherà. Fratel caro, io ho auto contento assai che, come dite che il Duca vi abi acomodato de la casa i vostri nepoti, che in vero non è poco presente averla data a linea masculina e femenina, sì ancora del rescritto che mi dite che siate del tutto e afato satisfatto, e non ho mai dubitato, e sapete quante volti ve l’ho detto; inperò vi conforto a far questo, e vedete di liberarvi di lavori che vi trovate al presente e liberamente atendere a la sala, perché avete una occasione che mai antico o moderno l’ebe tale, né mai si averà. E avendo la sanità el dono di Dio, come non posete sperar liberamente che la vederete finita. Et sensa chiedere mi sicuro che arete tanto che vi sbasteranno et questo sarà sopra l’onor che voi ne arete e laserete a casa vostra, che non sarà poco, anzi tanto che in l’età pasata e l’avenire un omo non lasò né laserà tale; e vi conforto di nuovo che vi sbrigiate da ogni cosa e che cotesti principi conoschino che voi in vero non volete atendere ad altro che a le cose loro. E l’aria lodata un pezo fa che voi avessi fatto questo; e vi replico che voi consideriate il lavoro che voi avete, e che memoria sarà la vostra, e arete più che non dimanderete, e io sò stato senpre di questo animo e sono. Fatelo e fatelo di levarvi ogni briga d’atorno: solo vi sia la sala, che non è sì facile, che ogni artefice altro che voi non mettessi assai peli canuti a pensarlo, non che a farlo. Basti: so che voi sete savio e prudente, e da me acettate il buono animo in dirvi quanto dico, non per darvi consiglio e modo. Basti: Idio vi mantengi insieme con tutti di casa nel contento e ne la quiete, e non è dubio che al fine ogniuno conosce i doni da Dio, che da lui vengono, e sapete quante volte ve lo dissi, con la pacienzia se vince ogni cosa, et che a la giornata se conosce il bene el male; e questo è vero. Idio sia senpre laudato e ne mantenga ne la sua grazia. Le ricomandazioni de la Cosina sono state grate a la Lisabetta e a la Domenica, che per buona sorte era venuta il giorno inanti a vedere Pauolo, che è stato male, e loro se ricomandano assai a voi e a la Cosina, e io pur asai a lei e a voi. Né mi si scorderà al far di porci cordele, setole, e farvi de penelli; e se altro posso, comandatemi. Arò caro mi mandiate un penello sciacato come li volete. State sani, e di nuovo mi vi ricomando. Del Monte alli 19 di settembre 1568. Vostro fratello Stefano Veltroni. Al Magnifico Messer Giorgio Vasari d’Arezzo pittore et Architetto Rarissimo suo fratello caro. In Fiorenza nel borgo Santa Croce. 
Molto magnifico signor cavaliere. Questa mia a Vostra Signoria sarà solo per accompagnar l’aclusa dell’illustrissimo et reverendissimo monsignor il cardinal San Sisto, dicendole, che im breve spero, piacendo a Iddio, ci revederemo in Fiorenza; con che pregandoli ogni contento, mi raccomando. Di Roma li XXVII di febraro MDLXXIIII. Di Vostra Signoria Affetionatissimo per servirla il Vescovo di Volterra. Al molto magnifico signor mio honorandissimo, il signor cavalier Georgio Vasari. Fiorenza. 
Pietro Aretino a messer Giorgio d’Arezzo pittore. Se, da poi che Xerse re fu vinto, voi foste stato, quando Paolo mandò agli Ateniesi per un filosofo, che gli amaestrasse i figliuoli, e per un pittore, che gli ornasse il carro, gli averieno inviato voi e non Metrodoro: perché sete istorico, poeta, filosofo e pittore. E ci son di quelli, che gli par esser il seicento fra gli spiriti famosi, che non acozzerebbono in mille anni l’ordine del trionfo cesareo, né la pompa de le genti e de gli archi con la destrezza de le ornate parole, come m’ avete scritto. Io per me veggo ne la vostra lettra le due gran colonne con il “Plus Ultra”, che le attraversa. Veggo i mostri dipinti nei basamenti. Veggo l’epigramma con l’aquila di sopra e quella Bugia, che si morde la lingua, mentre sostiene l’arme di Sua Maestà. Veggo l’edificio de la gran porta e la diligenzia del Barticino. Veggo il tumulto, che ne lo entrarvi fanno gli innumerabili principi drieto a Carlo Augusto. Veggo i Reverendissimi pontificalmente con Alessandro, signor nostro, che’l vanno a incontrare. Veggo anche, con che destrezza smonta da cavallo, presentandogli il core e le chiavi di Fiorenza. Sento dirgli da Sua Altezza: “E questo e quel ch’io tengo è Vostro”. Veggo lo stuolo dei paggi sopra i cavalli imperiali e mi abbaglio la vista nel tremolar dei puntali d’oro, di cui erano tempestati i drappi de la gioventù fiorentina. Veggo i due mazzieri, che usa di menarsi innanzi l’Imperadore, e il cavalierizzo con la spada de la sua giustizia; e m’inchino a Sua Eccellenza, mentre con gli occhi de la mente la scorgo in mezzo al Duca d’Alba e al conte di Benevento. Non veggo già drieto a Cesare i prelati, perché non ho occhio che possa veder preti, salvo la grazia del mio Marzi. Veggo l’arco del canto a la Cuculia. Veggo la “Ilarità Augusta” e leggo i titoli di tutte le machine. Veggo tutte le imprese del suocero del signor nostro. Veggo la figura de la Pietà con i bambocci, adattatile adosso. Veggo la Fortezza e intorno a lei le corazze e gli elmi; e sopra ogni invenzione mi piace la liberalità del corno, de la quale escono le corone, cioè quella del re dei Romani e quella del re di Tunisi; ma l’altra, che appar mezza di fore, sia pure ai dì nostri. Veggo la Fede con la croce in mano e col vaso ai piedi, e le parole sono divine; e parmi stupendo l’arco, che ha l’aquila con l’arme, per il breve che si legge. È unica la istoria, dove si figura la fuga de i Turchi; e la incoronazione di Ferdinando è bellissima; e più bella è, per esservi Cesare presente. Veggo da l’altro lato i prigioni legati, con quelle cere barbare e con quegli abiti strani in testa, in varii gesti; e do gran laude al padre e al figliuolo, che hanno messo insieme sì gentilmente la gran mole. Ma quella fuga di cavalli ne la facciata a san Felice è maravigliosa. Veggo la Fede e la Giustizia con le spade ignude in mano, le quali cacciano Barbarossa. Veggo i morti in scorcio sotto i terribili cavalli. Veggo la Pittura, che disegna l’Asia, e la Scultura, che abozza l’Africa. Veggo nel basamento il carro, pieno di spoglie e di trophei. Veggo sudare quei putti che portano la barella a usanza de gli antichi. Veggo il re di Tunisi ne l’istoria, che s’incorona. Veggo le Vittorie con gli epigrammi graziosissimi, con tutto il bello, ch’è di sopra, di sotto e da canto; e mi par essere un di quegli fermatisi là col viso in suso, mirando la fabrica miracolosa. Veggo via Maggio, il ponte a Santa Trinita e la strada del canto a la Cuculia, tutta piena di turbe, arecate in bizarra attitudine. Oltra ciò vi veggo condurre a perfezzione la nuova fabrica. Veggo il legname (bontà del vostro pennello), non differente da le pietre diverse. Veggo Ercole, che amazza l’idra; e so, che il vivo non fu sì robusto nè sì corto di collo, né sì pieno di nervi, né sì spesso di muscoli, come quello ch’è uscito de le dotte mani del mio Tribolo. Veggo appresso al ponte Santa Trinita il fiume d’Arno, simile al bronzo, e gli veggo piovere dai capegli le istesse acque. Veggo gli altri fiumi, Bagradas d’Africa e Ibero d’Ispagna. La spoglia del serpe, menato e portato a Roma, è naturale, e i corni della coppia e le lettre. Ma basta, che si sappia, che sien di man del Tribolo. Voglio, che diamo la seconda palma al frate de’ Servi, sì per essere stato discepolo del maestro, sì per esser proprio dei frati di non saper far altro che scannar minestre. Ora il Monte Lupo nel fiume di Germania e di Pannonia non s’è portato se non da valent’uomo; e i basamenti de sì delicate maniere non mi son nuovi. Duolmi, che il raro Tribolo sudetto non ebbe tempo, che certo avria fatto la forma del cavallo, di sorte che quel di Lionardo a Milano non si mentovava più. Veggo la Vittoria con la palma in mano e con l’ali di nottole al canto degli Strozzi; e se non c’ho fatto buono stomaco ne le cose vostre, vomiterei, vedendo quel volto di fava menata de la Vittoria col braccio enfiato. E più vi dico che colui, che l’ha fatta, ne va più superbo che l’Imperadore, a l’onor del quale son sute fatte tante maraviglie. Et è pur vero, che sempre i più goffi vanno a man ritta per aver più soldi che nome. Veggo il colosso, vestito de la pelle del Tosone, e mi fa paura la sua spada folgorante. Veggo i trofei e leggo l’istorie, dipinte nel basamento, con il Iason Argo, impresa di Sua Maestà. Ma scoppiava il fratacchione, se non chiariva altri, ch’era frate in questo suo Morgantaccio. Veggo sopra a la porta di Santa Maria del Fiore lo epigramma, messo in mezzo de le due grandi aquile con le grottesche; e so, quanto meritano lode, per essere venute da Giorgio, pellegrino intelletto. Io mi perdo, entrando in chiesa, ne lo splendore dei lumi, rinverberati ne l’oro dei drappelloni. Veggo la Giustizia e la Prudenzia ne la via dei Martelli, molto mal concie da chi gli ha dato l’essere; così il mondaccio, benché stia meglio di loro. Benché mi recreo la vista ne la Pace, posta al palazzo dei Medici, veggendola abbrusciar l’arme con la sua fiaccola; et era ben ragione, che nel più degno luogo de la città fusse la più lodata opra. Fu bel pensato l’ornare di verdure l’onorata casa, onde simigliava la stanza, c’hanno di state eletta per loro stessi gli dei silvestri; e le frondi ben compartite han non so che di sacro e di religione, poi si convien molto a l’ardor del caldo. E per conchiuderla, io ho veduto ne l’essemplare de la vostra il tutto. Ma chi è capace de la grandezza del Duca nostro, vede cotali apparati. In somma, non saria possibile di trovar cosa più bella né più a proposito dei titoli e dei distichi in laude de l’Imperadore. Di Venezia il VII di giugno MDXXXVI. 
Giorgio carissimo salute etc. Per una tua, avuta domenica passata, ad me molto carissima, ho inteso, come se’ preparato ad venire qua ad Pistoia, del che ho piacere assai; e di poi intesi per uno nostro frate, come eri nella medesima opinione e che il Tasso ancora lui era preparato al venire. Ora io ti mando un cavallo, acciò possa venire ad tuo piacere. Nonne mando più, perché uno ne ho venduto e l’altro è in servizio del cellerario; e se el Tasso vuol venire, sia rimessa in te et in lui, che io per l’ordinario vi farò buona cera; e se avesse avuto cavallo, l’arei mandato ancora per lui. Vorrei, che venissi presto, perché ho bisogno del famiglio e cavallo per mandare per del pescie a Pisa. E vorrei, portassi tre o 4 barbe da viso, qualche scarpe all'appostolica, de’ ferramenti da martiri e dello stagnuolo e delle BRACHE, come attè pare, per la processione. E se tu vuoi fornire quelle spalliere, porta di quelle cose che sono al proposito. Non dirò altro, salvo che di continuo, quanto so e posso, mi ti raccomando. Da Pistoia alli dì 16 di luglio 1533.  Il tuo fratello Miniato Pitti.  A Giorgio, Pittore celeberrimo d’Arezzo, familiare del Reverendissimo cardinale Ippolito de Medici. In Firenze. 
Messer Giorgio. Io ho ricievuto il librecto di messer Cosimo [Bartoli], che voi mi mandate; e in questa sarà una di ringraziamento, che va a Sua Signoria. Pregovi, che gniene diate e a quella mi racomandiate. Io a questi dì ho avuto con grande disagio e spesa un gran piacere nelle montagnie di Spuleti a vicitare que’ romiti, in modo che io son ritornato men che mezzo a Roma; perché veramente e’ non si trova pace se non ne’ boschi. Altro non ho che dirvi. Mi piace, che siate sano e lieto, e a voi mi racomando. A dì 18 di dicembre 1556. Vostro Michelangelo Buonarroti in Roma. A messer Giorgio Vasari in Firenze. 
Molto Magnifico et Eccellente Signor mio. A fin che l’esequie dell’imperatore si possino fare in San Lorenzo, è necessario levar via quelle figure che si son fatte per l’esequie di Michelagniolo; et a fin che non si guastino, bisogna riporle in qualche luogo per conservarle bene. Et perché Sua Eccellenza ha pensato alla stanza di Giovan Batista Nelli dietro alla sagrestia di detta chiesa, mi ha commesso, che scriva alla Signoria Vostra, che lo abbia a sé et lo persuada ad accommodarne l’Academia delli scultori per pigione onesta, tanto che si provederanno d’altra stanza. Et in ciò vuol Sua Eccellenza, che la Signoria Vostra faccia opera sì calda, che non abbia a essere disdetta la stanza dal detto Giovan Batista. Ella intende la mente dell’Eccellenza Sua ; et agl’academici farà sapere quanto segue. La lettera per il Plautio si farà con miglior occasione, perché siamo su le staffe. E con questo me le raccomando. Che Dio la conservi. Da Bibbiena il dì 17 d’agosto 1564. Al molto magnifico et eccellente Signor mio, messer Giorgio Vasari. In Fiorenza. 
Molto magnifico mio Signor. Io non son senza pensiero per la tanta tardanza di questa risposta, perché quei da Pistoia mi cruciano, e ‘l mio non contentarli fa creder, ch’io abbia poca voglia di partirmi; il che mi potrebbe far loro poco caro, e ancor ch’io non sia obligato a predicar in luoco alcuno fin alle ceneri, pur essendo qui su le porte, par un non so che. Io faccio molti e diversi iudicii e dubito più presto di qualche tratto fratesco che altrimenti, pur s’io fossi rissoluto, poco mi curarei per dirvela. Ma lo star sospeso è cagione, ch’io son stato in prigion questi giorni, e mi tiene, ch’io non vada un poco a ricrearmi co ‘l veder’ la Toscana; e alla fine non riuscendo, non vedo, come possa esser senza qualche mio carico apresso a chi mi vorrà caricar. Ma quando poi penso, che Iddio è così buon mastro, e che conduce le cose meglio sempre di ciò che l’uom pensò, m’aqueto nei suoi santi giudicii; e s’io non ho altra recreazione, il pensar di voi mi sarà sempre ristoro. Il vostro madrigalino mi ha fatto nascer questo sonettazzo, ch’io insieme con infinite salutazioni, nascenti da veramente amichevole affetto [mando] Non altro. Vi bascio le mani e mi vi raccomando. Vasari mio gentil, che co ‘l dissegno, Coi colori e coi scritti il secol nostro Rendete adorno e fate il nome vostro Di vero onor, di gloria eterna degno, Deh, perché sì alto stil, si raro ingegno, Sì dolci rime, sì purgato inchiostro Spendete in lodar me, che pur non mostro Di perfetta virtute od ombra o segno? Cantate del gran Cosmo e i gesti suoi, degni d’inmortal fama alle altre genti, Mandate col favor de le opre vostre! La mia fiamma è già fumo, ancor che a voi, Perché in ciò amor vi toglie i sentimenti, Più vivace e più ardente ogni or si mostre. Al molto magnifico mio Signor, il Signor Giorgio Vasari. 
Carissimo Nostro etc. Ci risolviamo per risposta della tua de 19 del presente, che mette in quello stanzino il cassone grande di ferro, che è nella stanza piccola della camera verde. Ci è stato della satisfazzione, che doveva il raguaglio di quanto intendesti dal Reverendissimo Cardinale di Sancies. Ci satisfarà, che facciate quel modello dell’ordine de’ Magistrati, come Ci scrivi aver in desiderio. State sano. Da Pisa. A dì 24 d’ottobre 1559 El Duca di Fiorenza. Giorgio... [pi]ttore. Fiorenza. 
Magnifico mio Signor. Quando è piacciuto a Dio, son pur gionto a Padova, ma tanto stracco e tanto afflitto quanto non potrei mai dire. Il vescovo di Verona m’ha fatto predicar nel suo domo a viva forza, da che son partito da Mantova; e non so che nemico della mia pace gli lo facesse intendere: siché non fui prima scavalcato, che mi fu adosso, e così hanno fatto i Vicentini, tanto che io, che pensavo di predicar sino a San Pietro, ho predicato sino alla Madalena. Pensate voi, che recreazione è questa in tanti caldi. Orsù, lodato Dio, ch’io son fuori di questo affanno. Ora mi convien attender alla sanità, ch’a fe' son molto indisposto. Però al presente non vi dirò altro, salvo che di buon cuore mi raccomando a Vostra Signoria e alla Signora Cosina e a tutti di sua casa. Io mi son ralegrato col signor Bernardetto delle nozze con lettere: voi a bocca finirete l’opra. A Padova a dì 24 di luglio del 59. Tutto vostro Don Gabriello Fiamma. Al Magnifico Signor Georgio Vasari, amico carissimo e osservandissimo. Firenze. A Santa Croce. 
Magnifico messer Giorgio. Sua Eccellenza dice che la Signoria Vostra venga fin’ qua con quei disegni, perché si vuol vedere; e anco nel venire passerà un poco di tempo dolcemente, e per non aver altro da dirle, fo fine e me le raccomando. Di Cafaggiuolo li 14 d’agosto 1559. Di Vostra Signoria affetionatissimo Bartolommeo. Concino. Al magnifico messer Giorgio Vasari, pittore e architetto di Sua Eccellenza, a Fiorenza. 
Carissimo Nostro. Il cassone ferrato, che noi volevamo si mettessi in quella stanza trovata di nuovo, non è quello che per la tua de 3 del presente Ci scrivi aver preso nella stanza del Nostro ritratto di marmo; ma abbiamo inteso e vogliamo, si pigli quello che è nello scrittoino della camera verde, dove ancora è la cappella, e questo piglierai e vel’accomoderai in ogni modo. Sta sano. Da Livorno a dì 9 di novembre 1559. El Duca di Fiorenza. Giorgio... Arezzo. Fiorenza. 
Giorgio mio carissimo salute. Gratissime sopra modo mi sono state le tua salutazione, ma molto più caro mi sarebbe il vederti e parlarti; e però, quando tu venissi qua, potendo, pensa che mi faresti un piacere più che grande et anche ci vedresti di molte belle cose di Raffaello e d’altri eccellenti maestri. E però, se puoi, vieni prima che passi quaresima, che ti rincrescerà molto manco (dato, che tu la faccia,) che costà, per rispecto che aviamo presso il lago [Trasimeno], dove si piglia tam pesce, che non si mancherebbe in millantanove anni. Et ecci Fra Pio, P.P.P. Sanese, che è tuo amico, sai, che ci manderà delle tenche et evvi Fra Placito da Perugia, anzi dalla Fratte. E andremo anche a pescare da noi a noi. E però, di grazia, vieni, vieni, deh si vieni, che l’arò più caro che cento scudi. Altro non dico, salvo che "Nil mihi rescribas, attamen ipse veni. " Raccomandami a tutti li amici tuoi et al cavaliere de’ Vespucci. Attendi a stare alegro. E se la fortuna aversa ti ha tolto un sì fatto padrone, quale era el Duca Alessandro, confortati che quella non ti può torre per tempo nessuno le tue virtu: e però le seguirai con ogni sollecitudine, lassando il vizio, sì come sempre fatto hai in sino a qui. Da Perugia addì 23 di febbraio 1537.  Il tuo fratello Miniato Pitti. Al mio carissimo Giorgio di Antonio Vasari, pittore celeberrimo. In Arezzo. 
Giorgio Carissimo, più dì fa s’ebbe una letera da Filippo Salviati, che ti si manda; e prima no’ s’e mandata, perché s’aspetava, ordinassi e danari. Ora visto che nonn’ordina niette, m’é parsso madartela; e alsi non mi parebbe fuora di proposito, li riscrivessi, che fussi contento pagare tali danari, che io ho la scrita in mano e che, se saranno a me pagati, che saranno benisimo pagati, e renderò la scrita. E volendo iscrivere, manda la letera qui a me, che la manderò subito. E altro non fa dire, salvo ch’a te del cotinovo mi racomando. Che Nostro Signore Idio filice ti conservi e di male ti gardi. Di Firenze alli dì primo di settembre 1537. Per el tuo Cristofano da Montaguto. Al suo da fratello Giorgio Vasari, dipintore in Arezo. Arezo. 
Magnifico et Nostro carissimo. Con la lettera vostra ho ricevuto la nota dei pontefici addimandatoli; et perché mi trovo avere l’ultimi XXI solamente, comenciando da Martino Quinto, desiderando d’avere ancora tutti quei che di più sono in detta nota, vengo con la presente a pregarvi, che vi contentiate di oprare, sì che venghi ancor servito di questi altri in tella a oglio secondo la misura del fillo (filo), che qui incluso vi mando: che la longhezza del tutto vi servirà per mostra di quanto sono alti li tellari de quei che ho; e la larghezza si è, quanto è dal groppo del fillo sino in capo d’esso fillo. Et perché so certo, che procurarete, che io sia servito con ogni diligenza di buono e bello lavoriero, non starò con più parole a raccomandarvi questa impresa, sapendo io, quanto nelle vostre azzioni siate diligente: ch’ io dal canto mio non mancarò di satisfare a quanto ci andarà di spesa. Vi mando anco inclusa la nota, cavata dalla vostra, ma ridotta secondo l’ordine de’ papi accioché vediate quel che mi fa bisogno. Potete fare incomenciare a lavorare dal primo, ch’è Giovanni X, et così venire in giu, seguitando; avvertendovi, che al cavarli di guardarobba ciò sia con satisfazione de loro Altezze, alle quali in mio nome baciarete le mani, offerendomi poi ad ogni vostro piacere. Di Roma il 27 de Febraie MDLXXIIII. Per farvi pacere, Vostro Il cardinal S. Sisto Al Molto magnifico mio carissimo il cavalliero Georgio Vasari. Firenze. 
Giorgio Vasari ha supplicato a Vostra Eccellenza Illustrissima sopra saldare e fermar i conti sua, e di poi l’ho auto a me, secondo l’ordine di Vostra Eccellenza, e da lui ho inteso più particularmente l’animo et il desiderio suo, il quale in somma si riduce a un capo principale: che avendo servito e servendo l’Eccellenza Vostra prima per pittore et apresso per architettor ancora e sperando (quando il servizio suo sia grato a Vostra Eccellenza) per la bontà e grandezza de l’animo Suo, che Ella abbia in disegno di far qualche benefizio, e per Sua liberalità e per qualche parte di ristoro delle sue fatiche, desidera, che del tempo passato l’Eccellenza Vostra fermi e dichiari quello, o salario o premio o dono, che l’Eccellenza Vostra per Sua grazia ha in animo di farli, e muovesi così ora a questo, per un natural desiderio che ha ciascuno di viver ordinatamente. Di poi mi afferma, che sendo stato qui con grandissima spesa, si trova più presto in qualche disordine et ha fatto debito; et io lo vo’ creder, perché i tempi sono stati molto cari; e quanto di verso Arezzo et altri sua amici vengono di qua (che ne ha assai), fanno capo a lui, e così si spende del buono. Dove accomodando i casi suoi, gli parrebbe venire con l’animo tutto libero e scarico a dedicarsi al servizio de l’Eccellenza Vostra e particularmente a l’impresa della sala grande; dove, poiché Vostra Eccellenza è risoluta di farla, egli desidera, se mai lo fece in cosa alcuna, di mettere ogni suo sforzo e diligenzia, talché Vostra Eccellenza principalmente et apresso tutto il mondo ne abbi a restar soddisfatto. Egli ha tocco particularmente della casa, dove oggi egli abita, che può valer nel torno di mille scudi, et del poder di Montici della pigione e fitto, de’ quali per natura e’ va debitor ogni anno al fisco. E ritraggo, in questo esser il suo fine: che gli ha di bisogno di una casa, che si possa acconciare et accomodar di stanze e de’ lumi per quadri, cartoni, disegni et simil cose, et a questo effetto bisogna murarvi, il che non si può far, andando per li pigioni o stando per le case d’altri; ma sendone assicurato, l’assetterebbe a sua sodisfazzione e commodo de ‘l esercizio suo. Ma del poder di Montici, perché e’ non è confiscato, ma ritenuto dal fisco per danari non pagati, aveva proposto quel modo che l’Eccellenza Vostra gli facessi dono di scudi 1500, con disegno di accomodarsi quivi e spendervi (perché il luogo, volendolo usar, n’ha bisogno) quel che accade. E mi dice esserli un gran conforto in certi disegni d’importanza poter ridursi in un luogo libero e recrearsi in certi tempi dalle sue fatiche; et se bene per questa via non sene inpadronisce affatto, ci arebbe non dimeno un certo che di sicurtà et alla fine vi arebbe su quel capitale, così del concessoli da Vostra Eccellenza Illustrissima come dello spesovi da lui, che sene piglierebbe qualche buono ordine. Et in somma desidera, come che egli è fermo con l’animo, così fermarsi anco col corpo appresso l’Eccellenza Vostra e non aver a pensar mai partirsi di questo paese. Egli ebbe per ordine di Vostra Eccellenza Illustrissima scudi 500, de’ quali si servì in pagare sua debiti; ma e di questi et di quelli che giornalmente gli sono dati ne va debitor et desidera che anche questi s’acconcino il che, saldando il conto suo, verrà fatto di sua natura. Non ho già, per diligenzia che io ci abbi usata, potuto cavarli di bocca quel che gli paressi o desiderassi di aver, perché in tutto se ne rimette a Vostra Eccellenza Illustrissima; et se bene nel memoriale ha specificato questi particulari, l’ha fatto per un certo modo e disegno, non perché egli intenda insister in questo, ma liberamente vuole depender dalla grazia e volontà di Vostra Eccellenza, della buona et mera resoluzione della quale egli vuole e spera ogni suo premio. La somma di tutta questa faccenda consiste che l’Eccellenza Vostra deliberi quello che Ella ha in disegno dar al detto Giorgio, et per la provisione annuale e per le opere fatte e che si fanno; et poi, o nel modo proposto o in altro modo che meglio paia a l’Eccellenza Vostra, elli suplica che l’Eccellenza Vostra gli faccia saldar il conto et dar ordine per l’advenire, rimettendosi liberamente nel volere et bontà di Vostra Eccellenza. 
Molto Magnifico Signore, mio osservandissimo. Non mancherò nella causa d’Ascanio Bacci di fare quanto potrò, aciò Vostra Signoria resti satisfatta di quanto mi commanda. Ma lei, ch’è stata qui in Roma, credo deve ben sapere la difficultà, che v’è sempre stata e v’è. Del resto poi sa, ch’ha qui un amico et servitore, del quale puo valersi continuamente in ogni sua occorenza, si come facendone l’esperienza, mi sforzerò a farglilo cognoscere. Et a Vostra Signoria bascio le mani e pregola, quando sarà in Firenze, a farmi favore di tenerm’in grazia di Sue Altezze. Di Roma il dì XVII di giugno MDLXXIII. Di Vostra Signoria molto magnifica affetionatissimo servitore Pietro Jacopo delli marchesi del Monte San Savino. Al Molto Magnifico Signore, mio osservandissimo, il Signore Cavalieri Giorgio Vasari. Arezzo. 
Rispondendo alla vostra delli 13, riceuta questo giorno, vi diciamo, che siamo resoluti di volere a ogni modo il villano che arrota il coltello. E poi che voi Ci dite, che il patrone d’esso è resoluto di darlo per ottocento scudi, se non potrete darli meno, pigliatelo a ogni modo; e l’ambasciatore e voi domanderete licenzia a Sua Santità di cavarlo di Roma e condurlo qua, dicendovi, che vogliamo, venga per terra e non per mare. E perché voi dite di avere a essere qua presto, non vi diremo altro. State sano. Di Firenze el dì 17 di marzo '66. 
Magnifico Nostro carissimo. Con la vostra de' III del corrente abbiamo riceuto la nota de l’invenzione delle storie da dipignersi nella sala de’ Re di Sua Santità, inventate da voi, che ci è stato piacere intenderle, parendoci, che sieno accomodate molto bene; e tanto più ci piace, quanto crediamo, che abbino a essere a molta satisfactione di Sua. Beatitudine: siché seguitate di servire e spedirvi, a fin che possiate venire a dar fine alla pittura della cupola. State sano. Di Pisa el di VII di gennaio 1572. El Gran Duca di Toscana. All’ Magnifico Giorgio Vasari, Nostro carissimo. Roma. 
Magnifico Signor mio. Io scrivo questi pochi ricordi, come da Vostra Signoria mi fu ordinato, con protesto peró, che delle spine ne piggli la rosa, qual serà la verità, e questa in quelle cose che Vostra Signoria giudicarà, meritino di esserne fatta menzione. E così dico: che avendo lui fatta la pietà della Febbre, et essendoci gran concorso di gente a vederla, trovandovisi un giorno ancor lui, uno disse: “Chi ha fatta questa opera?” Et un altro rispose: “L’ha fatta un nostro Gobetto da Parina. ” E lui stette cheto; ma la notte seguente si nascose drento in chiesa con un lumicino e certi ferri e vi scrisse quelle lettere. E standovi in una stanzia là d’incontro una Murata e credendo, che fosse alcuno che volesse guastare quella figura, volse gridar; ma cogniosciuta la verità, lo ringraziò assai, che l’avesse fatta una sì bella compaggnia, e lo pregò che gli desse un poca di quella piaga del costato di Nostro Signore. E lui, mosso da tal divozione, ne tolse certe scaglioline con un poca di polvere e gliele diede; e lei per rimunerarlo gli fece una frittata, e lui se la mangió proprio in quel luogo quella notte. Et questa fu la causa del scrivere di quelle lettere, quale veramente si cognoscono esser state fatte di notte e quasi che al buio, perché non sono finite. Avendo lui fatta dirizzare in piede in casa sua la statua del Moisè, quale era bozzata assai a bon termine infino al tempo di papa Iulio Secondo, trovandomi io seco a guardarla, gli dissi: “Se questa figura stesse con la testa volta in qua, credo, che forse facesse megglio. ” Lui a questo non mi rispose; ma doi giorni dapoi, essendo io da lui, mi disse: “Non sapete, il Moisè ce intese parlare l’altro giorno et per intenderci megglio si è volto. ” Et andando io a vedere, trovai, che li aveva svoltata la testa et sopra la punta del naso gli aveva lasciata un poca della gota con la pelle vecchia, che certo fu cosa mirabile; nè credo quasi che a me stesso, considerando la cosa quasi che impossibile. Ritrovandomi un giorno a ragionar seco delle pitture antiche e dicendo di quella tavola di Protogene, dove furono fatte quelle linee così mirabili da lui et da Apelle, lui mi rispose, che non gli pareva gran cosa; et la ragione era, che l’arrebbe potuto fare uno che non fosse stato pittore, ma solamente esercitato in tirar linee. E preso in mano un lapis, cominciò sopra un fogglio da un dito di un piede; et andando a l’insù senza levar mai il lapis di su la carta, fece un dintorno di una meza figura e disse: “Se adesso venisse uno che facesse l’altro mezo che stesse bene, io giudicarei che fosse megglio maestro di quelli”; et quel mezo dintorno che lui fece, io non ne dirrò altro se non che era di sua mano, che giudico debbia bastare per testimonianza della sua bellezza. Nel tempo di Pio Quarto ebbe gran persecuzioni, come quasi sempre adviene ali boni; e furono per causa di persone che cercavano entrare in San Pietro e farci forse delle cose che serrebeno state meno che bone. Et avendo auttorità appresso al papa, lo calunniavano, che voleva far le cose tanto esatte, che mai veniva a fine; e dicevano, che non li bastava l’animo di voltare la cuppola, e che non averria potuto reggere il peso de’ trevertini, e che bisognava fare ogni cosa di mattoni, e che la fabrica già rovinava, e lui era già rimbambito, e mille altre bugie, e che se il papa avesse dato il carico a loro, che presto arrebe visto finito ogni cosa. Et il papa, qual era assai ben frettoloso, gli dava orecchie; e così gli volse dar compaggni: ma lui, che fu sempre pazientissimo, non voleva dir niente, ma ben gli doleva molto non già per lui, ma per quella fabrica, qual già vedeva rovinata. Pure fu tanto spinto da’ suoi amici et in particulare da me, che pur si lasciò intendere di non voler compaggnia. E finalmente il papa diede comissione al signor Gabrio, che intendesse questa cosa, il quale andò in congregazione della fabrica, dove condusse ancora me seco; et inteso da quelle tali persone quello che li... 
Molto magnifico signor mio et affine. Non molto tempo di poi che noi fussemo con lo exercito sopra Siena, il Duca, nostro Signor, odendo che per la via di Maremma entrava più che per altra parte in Siena abondanzia di vettovaglia e che per ciò saria più lungo lo assedio, che de già poco sperando in la forza, si era destinato, non cessava di persuadere il Marchese al fare un forte in qualche banda, che impedissi alli nimici tale commodità et il Marchese aveva in animo di farlo alla Badia monistero, ma ne restava per avere, dicea, poca gente. E li nimici per il commodo, che da tal banda ritraevano, se non consci del sopradetto, pensarono di fortificare tal Badia per posserla meglio mantenersela; e per posserci con più commodità andar, feceno prima un forte de circuito de un 200 braccia fora de porta Santo Marco da una arcobusata, quale per la qualità del sito, dove era presso, signoreggiava la vallata e strada che andava alla Badia sopradetta, quale similmente daveno principio a cingier con uno altro forte. Il che mandandomi il Marchese a riconoscier il sopradetto de porta Santo Marco, scopersi anche l’altro, notificando tutto al Marchese: quale, la mattina venente, menando el signor Gabrio et signor Chiappino con circa 800 tedeschi et tanti altri fra italiani e spagnioli e tre compagnie de cavalli e dua mezzi cannoni, andò alla espugnazione di detta Badia. E me aveva messo con circa 500 fra arcobusieri et armati in una parte, che se li nimici voleano dare soccorso alli della Badia, possevo combatterli alle spalle. Et arivato quasi allo improviso rispetto ad una gran nebbia, in dua ore de dì, il Marchese alla sopradetta Badia, dove il signor Cornelio Bentivoglio aveva già alzato li ripari da dua braccia, non possendo con le sue gente sostenere l’impeto delli nostri, dopo che combattuto alquanto, si retirò e con difficultà a Santa Bonda, molto vicina alla Badia e de lì dalli nostri similmente scacciato, alla città de Siena, avendo li nostri occupato il sito a l’intorno della Badia. Et in la chiesa e parte del monasterio si ridusse il capitano Ventura de Castello con non gran numero de soldati alla diffesa. Per il che il Marchese cominzò a far batter dalla banda de maestro, et a l’intorno si faceano di bone scaramuccie, maxime in quella parte dove io ero con quella gente. Perché le gente nimiche per l’ordine del signor Piero usciveno in gran numero con le insegne fora de porta Santo Marco et arivaveno a quel loro forte sopradetto; et de lì ne spingevono a grosse squadre a scaramucciar e tentarci in più parte; che in tutto bene li era sempre resposto, né mai se missono in grosso a socorrer la sopradetta Badia, conosciendolo, credo, di pericolo grande, sì per le forze che ci aveva il Marchese, et sì ancora, per quanto di poi dissemi il conte de Gaiazzo, per il dubio de non essere messi in mezzo da quella gente, che io secondo l’ordine sopradetto, guidavo. Delle quale per il commodo del sito avevo fatto una battaglia, che pareva de 2000 fanti, né comportavo che riconoscessino et anche impedivo quelli che di loro andavono verso la sopradetta Badia. Donde che il signor Piero parendoli di non possere per altra via soccorrer detta Badia, che di continuo si batteva, pensò de ciò far per via de diversione e, così facendo, retirare il più delle sua gente in Siena, uscì fora da l’altra banda di levante con animo de asaltar da tal banda il nostro campo, che il sopradetto era assai sfornito di gente. Il che da me consideratone il pericolo e sicurtà delli della Badia, nel medesimo tempo che esso retirò in Siena le sue gente, io retirai al campo quelli che avevo, usciendo con certo poco numero fora del campo a incontrar li nemici; e levando il più delle gente del campo dall’altra banda per fornir quella, de dove venivano li inimici. Quali avicinati alle nostre trincere, vedendole tanto bene fornite di gente fora della loro openione, et da noi sì fora nella scaramuccia come de altrove bene rispostoli, dopo che combattuto alquanto spazio di tempo con esso noi, si retirarono in Siena. Et il Marchese continuando di far batter, fu ricerco dal sopradetto capitano Ventura con il mezzo del signor Chiappino a parlamento de accordo; il quale con el uso a circa dua ore de notte dando la Badia, se ne andò salvo con li sua soldati in Siena. E da noi fu fortificata e sempre di poi tenuta. Che fu tal fazione a mio giudizio de tantissima importanzia: ché oltre allo impedimento grande che si dava con altri delli viveri alli inimici, alli nostri rese animo assai, che per la perdita delle gente di Valdichiana erano in qualche timore. E se tal Badia si fussi presa più presto, come era animo e ordine del Duca, nostro Signore, e credo che con più facilità che alora si saria possuto, si toglieva quel prima gran commodità a’ nemici. Ma Dio per fare apparire maggiore la vettoria al patrone nostro, forsi destinò che così seguissi. Dolgomi di non sapere in altro modo mostrar a Vostra Signoria tal factione. Però mi scusi, se ciò ho fatto con sì lunga et mal composta diceria. Per il che resto in qualche altra parte de rispondere alla amorevolissima e cortesissima lettera de quella. Quale son certo, che l’afectione grande, che per sua bontà mi ha sempre portato e porta, la induce a passare il segno de laudare come fa le debil qualità e meriti mia, molto ben conosciuti dal comun patrone, che come giustissimo e clementissimo se fussino de’ maggiori, sarieno ancora maggiori li onori e premii; per il che, et perché così da il paese nostro, viverò, fino che piacerà a Dio, satisfatissimo e de quanto altro le piacessi, non cedendo, come non mai, di fede, voluntà et animo a persona, sì ben de fortuna, facultà e virtù a de molti che sieno affatigati o affatigassino nelli loro servizii, come so è certissima Vostra Signoria. Alla quale baciando le mane, con tutto el cor me ricomando; come fa ancora mia mogliera alla signora comare. Di Siena li XVI di febraio 1563. Di Vostra Signoria Servitore et compare Federigo delli conti de Monte Acuto. 
Abbian letta volentieri la vostra de IX, sì per lo ragguaglio che Ci date onorato del Nostro messer Michelagnolo, come per quello che Ci promettete del modello della sala grande. In risposta non Ci occorre altro che ricordarvi a procurare insieme col vescovo di Pistoia di mandarci, nel miglior modo che vi sarà possibile, una colonna che si trova a Ripa, già del San Gallo, oggi Nostra, e che il prefato vescovo ne è benissimo informato. Se anco poteste buscare qualche bella pietra grossa, Ci saria molto grata. D’altre anticaglie non pigliate cura etc. Di Pietra Santa. A Giorgino Pittore a di 19 d’aprile '60. 
Molto Magnifico Signor mio. Vi prometto, che il cardinale di Mantova tiene più occupato me, che il Duca di Firenze non tiene occupato voi: però merito tanta scusa, s’io non scrivo, quanta voi, se non mi scrivete; e le cose vanno di pari. Pur mi rissolvo, Signor Georgio, ch’io voglio, che ci vediamo ad ogni modo, ad ogni modo. Se il papa vien a Bologna, come si afferma, mi par impossibile, che il vostro cardinale e forse il Duca non vi venga; e in tal caso sarà facil cosa, che voi mi veniate: però vi prego, che avanti che vi partite da Firenze, m’avisiate, perché venerò anch’io. Qui s’ha nova, che il papa partirà il primo di settembre, sì che presto sarà a Bologna; e se questo non riesce, vi prometto di venir da voi avanti Natale e avanti l’Advento anco. Or vedete, s’ho voglia di godervi un poco. Salutate tutti gli amici; e se vi posso servire, sapete, ch’io son tutto tutto vostro. Per ora non vi dirò altro se non, che mi raccomando e vi bascio le mani. Da Venezia il XXIII d’agosto del LX. Di Signoria Vostra Don Gabriello Fiamma. Al molto magnifico Signor Georgio Vassari suo Osservandissimo. Firenze. A Santa Croce. 
Molto magnifico. Aviamo con la grazia di Dio sollecitato tanto il lavoro che già il terreno è quasi levato tutto e si potrà dare principio a mezzo il mese di genaio a fondare et a murar la prima parte delle loggie; e così aviamo desiderio di far, per questo et perché il tereno che remane tagliato è tanto alto, che senza apoggio potria facilmente smottare e riempir il sito et il luogo dove si ha amurare, e perché si potesse dare luogo alle sassa trovate lavorando fra il terreno, le quali sono tanta quantità che non si possano conmodamente rassettar in luoghi convicini al lavoro et bisogneria incominciare a darle qualche exito come di sopra, imperò vorremmo che il capo maestro o assistente per Vostra Signoria ha detto tempo si confferisse in Arezzo. Ma prima che lo chiamiamo, ci è parso scriver la presente a Vostra Signoria per intendere da quella, se ella ha convenuto seco del prezzo e stipendio suo, e quanto deva esser et in che modo, e con quali convenzione et ordine sia stato fermato, e quale intenzione li sia stata data, overo se noi qui doviamo, prima che venga, convenir seco e quello e quanto dovessimo o potessimo prometterli e darli, e far seco secondo il dover et onesto, et tutto desideriamo far con il consiglio et ordine di Vostra Signoria pratica et intendente, per proceder bene nel negozio. La preghiamo adumque voglia a questa proposta quanto prima darci resposta piena da potersene valer, et in oltre desideriamo ancora, parendole, scriva una sua a detto capo maestro, perché abbi da venir, mandandola in mano nostra per quella via che più conmoda se li presenterà e quanto prima, acciò che l’omo deputato, vedendo che si indugia a farli motto, non pensassi che non vogliamo servirci de lui et perciò non pigliassi altra impresa o da altri non ci fusse tolto. E non avendo Vostra Signoria più conmodo modo da scriverci, potrà per la posta rinviar le letere a messer Giulio Flori, ambasciator della comunità nostra, che li darà subito e bono recapito. E con questo fine le preghiamo da Dio ogni contento. Di Arezzo il dì 24 di dicembre 1572. Più giorni sono, si mandò a Vostra Signoria una litera per causa della tavola della capella della Fraternita che si desiderava farsi da Vostra Signoria e si mandò in mano di messer Pietro suo fratello, che le desse bono recapito, della quale non si tiene per ancora resposta, et si aspetta con desiderio. Di Vostra Signoria Li Rettori et offitiali della Fabrica Al Molto Magnifico Signore Cavallieri messer Giorgio Vasari nostro osservandissimo. 
Molto magnifico come fratello. Mastro Girolamo da Bersighella, che mi raccomanda Vostra Signoria nella lettera sua, non si è presentato ancora da me, né credo, che si trovi in Bologna, poiché avendone fatto cercare, non trovo che vi sia; non mancarò per amor di Vostra Signoria di accarezzarlo e fargli ogni piacere ch’io possi, quando si lascierà vedere. Mi rallegro seco dell’opera che ha fatto per Nostro Signore. E che la perizia e sufficienza sua l’impieghi ella in cose così fatte, e che l’opere sue aggradino a Sua Beatitudine, della cui grazia, che si ha acquistata, ancora me ne rallegro maggiormente. Il Signor Iddio li doni grazia di perseverare, et di me si vaglia in ogni occorrenza confidentemente. Di Bologna il 26 aprile 1567. Di Vostra Signoria come fratello il Cardinale Paleotti. Al molto magnifico come fratello messer Giorgio Vasari, Pittore Aretino. Fiorenza. 
Molto Magnifico Signor mio. Se bene i continui viaggi m’hanno tenuto sempre in exercizio, et per essermi io volsuto ritrovare in persona a tutti li capitoli provinzali, che saranno sei, quando saranno finiti, mi è bisognato maxime da pasqua in qua quasi ogni giorno andare girando, tal che sono stato forzato intermetter lo scrivere a Vostra Signoria. Nientedimanco non mi sono mai scordato di lei, ch’io non gli habbi esiderato e pregato ogni bene et ogni suo contento, sapendo, in quante occasioni effettualmente ella habbi dimostro d’amarmi; et forsi ancora più l’haria dimostro, se io fussi stato in Roma in questo tempo, che vi è stata lei, benché il padre procuratore dell’ordine nostro m’abbi avisato, Vostra Signoria avere talvolta auto ragionamento di me dove bisognava. Del che infinitamente la ringrazio. Io partirò da Bologna fra dua giorni et traversarò l’alpe di Pistoia, dove farò il capitolo di Toscana; poi verrò a Fuligni a far l’ultimo e per San Pietro, piacendo a Dio, sarò in Roma. E se vi trovarò Vostra Signoria, ne ringraziarò Dio. Se sarà partita, forsi che la raffrontarò in qualche altro luogo; e spero, che quando la si licenziarà da Sua Santità, dalla quale è tanto volontieri ascoltata, li racomanderà il suo tanto amorevole compatriotta e servitore. Et io, come suo obligatissimo, pregarò Nostro Signor Dio, che la conservi sana et in sua grazia et adempia i suoi onesti desiderii. Et li bascio la mano. Di Bologna il 2 di giugno del '71. Di Vostra Signoria afezzionatissimo servitore Fra’ Stefano d’Arezzo, Generale de Servi. 
Molto magnifico come fratello. Con la lettera di Vostra Signoria de’ 24 del passato ho ricevuto il disegno, che m’ha mandato per la mia sepoltura da farsi, et insieme la nota delli prezzi dell’ornamento et delle figure di marmo, che in essa andaranno. Ne la ringrazio infinitamente et di tanta fatiga, presa per servizio mio, le resto con molto obligo, assicurandola in oltre, che io non mi vederò mai sazio per la molta amorevolezza sua verso me, mostratami continuamente, adoprarmi in ogni occasione, che mi si presenti, a benefizio suo con tutto il mio potere. Però resti servita nelle sue occorrenze valersi dell’opera mia, che me ne farà piacere gratissimo. Non occorre, che io scriva a Vostra Signoria l’infinito dispiacere et dolore, che io sento dell’indisposizione del Serenissimo Gran Duca, sapendo quella la mia particolare devozione verso Sua Altezza. Però a questo non si può dire altro se non conformarsi con la volontà del Iddio, nel quale bisogna ponere ogni speranza. Et con questo fine me le raccomando per infinite volte, et il Iddio la conservi. Di Roma a XXI di novembre 1573. Di Vostra Signoria Affettionatissimo fratello Il Cardinale Cesi. Al Molto magnifico come fratello il cavaliere Giorgio Vasari. Fiorenza. 
Molto magnifico signor cavaliere etc. Che l’improvisa morte del’mio antecessore vi sia doluta, è stato segno d’animo grato et amorevole. Che poi voi abbiate rivolto il dolore in allegrezza, perché io son successo in suo luogo, m’è stato gratissimo testimonio dell’affezzione, ch’ io so che m’avete portato già tant’anni. E certo, che non era punto necessario che voi mi facessi fede d’averne sentito contento; perciò tra molti miei amorevoli io tengo, che voi non cediate a nessuno in desiderarmi ogni onore, poiché io ho amato sempre voi et admirato le virtù vostre, sperando d’avere in questo grado più largo campo a dimostrarvi, che conto io tenga del valor vostro, et quanto io desideri farvi cosa grata: però resta solo questo ora, che io vi ringrazii con tutto l’affetto dell’offizio, che avete passato meco, et v’assicuri, che se v’è parso d’aver perso l’amico, voi troverrete con gl’effetti nell’occasioni d’averne, non dico, guadagnato un altro, poiché io ero prima tutto vostro, ma ristorato almeno in parte la perdita fatta. E con questo mi vi offero et prego Dio, che vi prosperi. Di Roma il dì 25 di gennaio 1574. Al piacer vostro come fratello l’eletto di Firenze. Al Molto magnifico come fratello messer Giorgio Vasari etc. Fiorenza. 
Magnifico messer Giorgio mio come fratello. Continuando in me il desiderio di aver le Vite de’ pittori et scultori illustri, raccolte da Vostra Signoria, delle quali mi manca il primo volume, che contiene la prima e seconda parte di esse, che molti mesi sono mi trovo aver perduto, e per questo desiderando di riaverlo, scrissi già a Vostra Signoria e la pregai a voler dare quella parte de’ detti libri che mi mancava a messer Baldasar Suares, che lui l’avria sodisfatta di tutto et avrebbe presa cura di mandarmeli; ma ebbi in risposta da Vostra Signoria, che lei era per venire a Roma et che lei medesima me lo porterebbe: il che non essendo poi seguito per sue occupazioni, come credo, il desiderio è più tosto in me cresciuto che punto scemato. E per questo venendo costì messer Camillo Centurione, mio nipote, li ho ordinato, che venghi a trovar Vostra Signoria, acciò lo conoschi per tale et insieme le faccia fede, che l’amo e desidero farli piacere; con pregarla, che se possibil sia, le facci aver costì quel primo volume che contiene la prima et 2. A parte di dette Vite: che col mezzo suo potrà esser cosa facile ad averlo. Et quando pure non si potesse avere quel primo libro solo, non si potendo scompagnare da gli altri, non volendo restarne senza, Vostra Signoria mi farà piacere a farneli avere un corpo intiero: che detto mio nipote avrà cura di sodisfarla del tutto, al quale intorno a questo particolare con Vostra Signoria mi rimetto, raccomandandomele con tutto il cuore et offerendomele. Di Roma il dì ultimo di settembre MDLXXI. Di Vostra Signoria Come fratello Il cardinale Lomellino. Al magnifico et mio come fratello, messer Giorgio Vassario, scultore di Sua Altezza, a Firenze. 
Giorgio carissimo. Per via di frati ti scrissi una lettera da frati, data el dì di Sant’Antonio. Ora te ne scrivo una da monaci, data el dì di San Bastiano, ch’el mondo è pieno di neve. E questa è per darti aviso, come scrissi al Don Abate di San Michele in Bosco di Bologna, il quale mi risponde queste proprie parole per conto vostra singular virtù e mirabile pittura: “Mi sarà gratissimo, meniate Giorgino con voi, accioché veda quello s’ha da fare, e quello potrà fare circa il refettorio, e rimanendo d’acordo con lui, come spero, potrà poi pigliare i suoi tempi, sì che fate, che venghi in ogni modo. ” Questo è quello scrive, siché vi consiglio, più presto potete, alla ricevuta di questa, venghiate. Io non posso aspettarvi; e se le sue lettere l’avesse avute prima che iarsera, sarei venuto di costà, come vi promessi; ma più non posso. Aspetterovi a Bologna infino alla Candelaia, poi andrò via; siché arei caro, venissi presto, se potete, per essere buon mezzo a quello avete a fare. Altro non mi occorre. Raccomandatemi al vostro cugino; e a voi quanto posso e so mi raccomando e offero. Che Dio vi dia quelli beni sapete domandare e quelli che voi non sapete anche. Da San Miniato a 20 di gennaio 1539. Il vostro più che suo fratello Miniato Pitti, Monaco Olivetano. Allo Eccellente e Virtudio[so] Giorgio Vasari Aretino, Pittore, Istorico e Poeta etc. Nel Monte a Sansavino. 
Messer Giorgio, amico caro. Io chiamo Idio in testimonio, com'io fu’ contra mia voglia con grandissima forza messo da papa Pagolo nella fabrica di Santo Pietro di Roma dieci anni sono; e se si fussi insino a oggi seguitato di lavorare in decta fabbrica, come si faceva allora, io sarei ora a quello di decta fabbrica ch’io ho desiderato per tornarmi costà. Ma per mancamento di danari la s’è m[o]lto alentata e allentasi, quando ella è g[i]unta in più faticose e dificil parte, in modo che abandonandola ora, non sarebe altro che con grandissima vergognia perdere tucto il premio delle fatiche che io ci ho durate in decti dieci anni per l’amore di Dio. Io v’ho facto questo discorso per risposta della vostra, perché ho una lectera dal Duca, che m’ha facto molto maravigliare, che Sua Signoria si sia degniata a scrivere e con tanta dolceza: ne ringrazio Idio e Sua Eccellenzia e quanto so e posso. Io esco di proposito, perché ho perduto la memoria e ‘l cervello, e lo scrivere m’è di grande affanno, perché non è mia arte. La conclusione è questa di farvi intendere quello che segue dello abandonare la sopra decta fabrica e partirsi di qua: la prima cosa, contenterei parechi ladri e sarei cagion della sua rovina e forse ancora del serrarsi per sempre. L’altra, che io ci ho qualche obrigo e una casa e altre cose, tanto che vagliono qualche migliaio di scudi, e, partendomi senza licenza, non so, come s’andassino. L’altra che io son molto mal disposto della vita e di renella, pietra e fianco, come hanno tucti e’ vechi; e maestro Eraldo ne può far testimonianza, che ho la vita per lui. Però il tornar costà per ritornar qua a me no ne basta l’animo, e ‘l tornarvi per sempre ci vole qualche tempo per asectar qua le cose, in modo ch’io non ci abbi più a pensare. Egli è ch’i’ parti di costà tanto che, quand’io g[i]unsi qua, era ancor vivo papa Clemente, che in capo di dua dì morì poi. Messer Giorgio, io mi racomando a voi e pregovi, mi racomandiate al Duca, e che facciate per me, perché a me non basta l’animo ora se non di morire; e ciò che vi scrivo dello stato mio qua è più che vero. La risposta, ch’i’ feci al Duca, la feci, poiché mi fu decto, ch’i’ rispondessi, perché non mi bastava l’animo scrivere a Sua Signoria, e massimo sì presto; e se io mi sentivo da cavalcare, io venivo subito costà e tornavo, che qua non si sare’ saputo. A messer Giorgio Vasari, amico carissimo. 
Magnifico et Eccellente Signor Pictor. La lettera di Vostra Signoria delli 27 del passato non mi è stata resa prima che questo giorno 23 del presente, né io so per colpa de chi; laonde ella non si dovrà maravigliar de non aver auta mia risposta prima che ora, certificandola io, che per diversi rispetti e in spezie per l’amorevol servizii, che anche io tenni con la bona memoria. Del signor messer Ottaviano de’ Medici, sono obligato e desidero in tutte le occasioni di mostrarme grato al signor messer Lorenzo de’ Medici, suo nipote, e tanto più per amor di Vostra Signoria, quale io amo e osservo per duplicate cause. Ma la cosa, di che Vostra Signoria mi ha scritto, non deve esser stata refferta a Sua Signoria Reverenda come la passò, perché quel suo cappellano non fu condennato da me, come meritava per più d’un delicto, ma solo li fu fatto un poco di segno di condennazione, più per exemplo che per altro. La qual condennazione, che fu minima, potrebbe esser che a quest’ora egli l’avesse pagata, per esser corso tanto tempo; nel qual caso io lo rimborserò della mia borsa per non la ritorre alli mia ministri, a’ quali apparteneva, e non a me: ma non l’avendo pagata, ordinerò che ne sia absoluto. Non so già, come si abbia a disimular qualch’altro scrupolo, che si ha contro detto prete, di assai più importanzia, che non è l’aver dato da mangiare ad altri preti. Imperò il rispetto, che porto e porterò sempre al detto signor messer Lorenzo, mi ha fatto procedere nella visita di quelle sue chiese di Casentino non altrimenti, che se le fussino state di un cardinale; e si Sua Signoria Reverenda si sarà degnata di leggere quelle scriture, che furono lassate lì dal mio notario, arà possuto cognoscere che da me è più amata che da alcuni maligni, che cercano di commettere male. Né io so quel che Vostra Signoria si voglia intendere de ruggine o biasimo che mi potessi recar la pieve di Vado, circa la quale da me non è stato fatto alcun atto che possa esser biasimato, e il mio travagliarmene non serve, né tenderà ad altro fine che del culto divino e cura dell’anime, che appartiene principalmente al mio offizio di vescovo, essendo detta pieve nel mio vescovado. Circa le liti io non mi sono impacciato né me impaccierò, se non quanto da me si potessi far qualche piacere o commodo al detto signor messer Lorenzo, per il cui onore e servizio mi affaticherò sempre volentieri, pur che non s’offenda Iddio, e a Vostra Signoria desidero di conrispondere meglio con effetti che con parole in tutto quello che le piacessi valersi di me e di tutte le cose mie, che sono al suo comando. E così io me le offero e raccomando di buon core, pregando Dio, che la conservi sana. Dal nostro Castiglione li 23 di luglio 1556. Affettuosissimo di Vostra Signoria P. Vescovo di Fiesole. Essendo passato de qui un messo del vescovado, ha refferto, che a quel prete del signor messer Lorenzo de’ Medici non si è fatto pagar cosa alcuna, e così io ho comandato al detto messo che neanche per l’advenire esso prete sia molestato, ma sia in tutto assoluto da quella condennazione, che era una miseria de cinque giulii etc. Il Medesimo Vescovo. Al Magnifico Signor mio onorando, messer Giorgio Vasarii, pictor eccellente etc. In Fiorenza. 
Carissimo Nostro etc. Restando avisati per la tua delli VIII del presente delli stanzini, che avevi trovati di nuovo doppo quel Nostro scrittoio con tanto tuo piacere, non vogliamo mancare di dirti, che Ci pare che abbia trovate l’isole nuove, e che tu v’attenda secondo l’ordine datone. Sta sano. Da Livorno a dì XIIII di dicembre 1559. El Duca di Fiorenza [et] S[iena]. Giorgio Vasaro [architettore] e pittore, a Fiorenza. 
Molto magnifico Signor mio. Io sto peggio a Venezia che non facevo a Firenze e non posso respirar, ch’ogniuno mi cruccia, sì che bisogna fugir. Son stato tanto a Venezia per accarezzar il signor Lucca. Mi parto questa sera e subito scrivarò a tutti gli amici e in particolar a Voi diffusamente. Non altro, se non che vi prego che siate mio sostituto a scusarmi con tutti gli amici e maxime al Pogini e al Vivaldi, che mi hanno scritto; e non rispondo, perché non posso, finché non lascio Venezia. Saluto tutti di casa vostra sino le gatte. Da Venezia a dì 15 aprile del 59. Salutate il signor Bernardo Caniggiani, il signor Leonardo de’ Nobili, il signor Antonio e etc. Tutto vostro Gabriello Fiamma. Al molto magnifico Signor Georgio Vasari, suo osservandissimo, amico carissimo. Firenze. A Santa Croce. 
Presa di Santo Leo. Molto Magnifico Messer Giorgio. Io mi ricordo aver letta la presa di San Leo, scritta di mano di mio padre e perché non l’ho ritrovata fra certe altre scritture, penso sia in una cassetta, della quale ha la chiave Lion, mio fratello, e ho mandato per essa né penso possa indugiare a venir detta chiave: però se potete aver tanta pazienzia, credo potervi dare quell’originale; ma quando il tempo vi cacci, vi dico, ch’essendosi preso quasi tutto lo stato d’Urbino, et essendo convenuto al Duca Lorenzo andar a Fiorenza, rimase in campo il signor Vitello e il... e Antonio de Ricasoli, commissari, quali andarno a campo a San Leo, e parendo al signor Vitello e al... commissario cosa impossibile il pigliarlo, scrissono al Duca Lorenzo, come non li pareva da perder quel tempo e star su la spesa e che dubitavono, che la voluntà non traportasse Antonio; per il che, come amorevoli del padrone, si protestavono. Onde il Duca Lorenzo mandò dette lettere a Antonio, soggiugnendo che quando lui non avesse grande speranza e con buon fondamento di pigliarlo, che sarebbe stato d’animo di licenziar lo esercito. Alla qual cosa Antonio rispose, che li pareva, si fusse fatto poco profitto in tutto ‘l resto, se non si pigliava anco San Leo, perché bisognava cacciar di tutto lo stato il Duca d’Urbino, altrimenti col mezo di quel luogo e con la benevolenzia de’ popoli, licenziato lo esercito, lo repiglierebbe in un tratto, e che al pigliar San Leo, ancor che l’avesse per difficile, non li pareva impossibile; e però pregava Sua Eccellenza, che a requisizion sua fusse contenta dare una meza paga all’esercito, che pensava in questo tempo far cosa che li piacesse. Poterono le parole d’Antonio nel Duca Lorenzo di maniera, ch’egli ordinò fusse pagato lo esercito e scrisse a Antonio, che non che una meza, ma neanco dua l’importavono, pur che si facesse qualche profitto, e che se ne riposava sopra di lui. Onde il signor Vitello e il... commissario si risolveron, come burlandosi di tal impresa, tornarsene a Firenze, lasciando Antonio capo d’ogni cosa; e al Duca di nuovo dissono, che li pareva spesa gittata via. Essendo rimasto Antonio solo in campo, andava di continuo ghiribizando, se per via di trattato, nella quale aveva gran fede, li fusse potuto riuscire d’impatronirsene; e mentre ch’un giorno andava rivedendo di fuora il sito, un soldato legnaiuolo, nominato..., disse, forse che a lui bastava l’animo di salire drento da un luogo altissimo, e mostrollo con mano. Antonio allora lo sgridò, dicendoli, che come matto se li levasse dinanzi; e la sera medesima segretamente fattolo chiamare, volse intender da lui, che cosa l’aveva mosso a dir quelle parole. Il soldato di nuovo si vantò di salirvi: onde rimase per la notte seguente di farne la prova, né lo lasciò uscir del suo alloggiamento, ma sì ben li fece provedere quello che lui chiedeva. E così a occhi veggenti del commissario Antonio il detto soldato salì e scese e ragguagliò, come aiutandosi l’un l’altro e con corde e con chiovi e con aste e altre bazocole, discorsono vi potesse salire qualche numero di gente. Per il che si attese a far fare le cose opportune segretissimamente, e quando ebbono in ordine il tutto, il commissario Antonio avendo fatto in que’ giorni con grandissima diligenzia preparare di far la batteria in un luogo assai commodo e inanimato i soldati, che fra dua giorni per il mezo della batteria lo piglierebbono. Parlò anco che aveva modo di conoscere la virtù e valore di quelli che per onore andassino a manifestissimi pericoli; e però chi voleva far isperienza di sé in cosa onoratissima e difficile, si tirasse da banda, che piacendo a Dio che n’uscissino a bene, li rimunerebbe di maniera, che non sarebbon mai più poveri, e che a un simil effetto non si mettessino se non quelli a chi gliene toccasse il capriccio, perché arebbe tutti li altri ancora in concetto di omini da bene; e sopra cio si diffuse assai. Al fine si tiroron da bande circa sessantatre soldati, dicendo, che per amor suo eron contenti d’esser messi nelle bocche dell’artiglierie. Antonio commendatoli, li fece appartare e con i capitani dette l’ordine di preparar la batteria, doppo la quale l’esercito fusse presto per dar l’assalto, e cavò così in segreto una voce, che quelli sessantatre si mandavono a un certo passo per veder di far una fazione non attenente a San Leo ma, cosa che riuscendo, saria stata bella, quanto che non sarebbon tutti stati tagliati a pezi. Venuta la notte, i 63 furon, doppo lo essere stati confortati assai e inanimiti da Antonio con promesse di larghi premi, condotti segretamente da [quello] che vi era salito al luogo deputato; e portoron con loro molti aiuti da salire e avevono anco assai tamburi e bandiere, e condottisi di notte fin dove potevono, aspettavono il segno d’aver a salir il giorno, come si era ordinato. Intanto la mattina di grandissima ora si cominciò una batteria continua la maggior che si potesse fare. Lo esercito stava in ordine per dar lo assalto: onde quelli di San Leo sendo poco numero, avevon messo tutto l’animo loro in difender quella parte che veniva battuta né arebbon mai creduto che alcuno fusse potuto salire nel modo che seguì. Mentre che si badava alla batteria, i 63 avuto il cenno, cominciorono a salire; e ancor che con grandissima difficultà, pur vi si condussono, e già n’era salito affatto dua, quando una donna, che veniva li a una fonte per l’acqua, vedendo i nimici, correva in dreto, gridando; ma da un de nostri fu sopragiunta e morta, senza che ‘l romor si levasse, e così aiutatisi, tutti salirono con le bandiere e co’ tamburi, mentre che di continuo durava la batteria, e lo esercito era in punto con le scale per dar lo assalto. Feciono adunche li 63 il cenno ordinato, onde Antonio visto quello e risposto loro, dette lo assalto e mandò anco alla volta d’una porta buona banda di soldati. I 63 avendo rivisto il cenno, detton ne’ tamburi; e spiegato l’insegne, gridando “Palle, Palle”, venivon alla volta di quella porta. Quelli del Duca d’Urbino ch’eron intenti a difendersi dalla banda della batteria, sentendosi i nimici di sopra e pensando, fussino assai, lascioron la difesa e si ritirorono nella rocca: così fu aperto quella porta e presa la terra. La rocca si arrese di poi in termine di 15 giorni; né credo, fussino altro che tredici giorni doppo la partita del signor Vitello: il quale fuor della porta, lì dal paradiso, scontrò il cavallaro che veniva di campo con questa nuova e li domandò per burla se il commissario ancora aveva preso San Leo; e dicendoli, di si, non lo voleva credere; ma quando li disse per forza, non lo credette in modo nissuno. Credo, che questo vi possi facilmente bastare senza dirvi, come Antonio cacciò via i terrazani e fece quelli 63 cittadini, dando loro case e poderi; come di poi, sendo ferito o malato il Duca Lorenzo, Antonio vi fu dal Duca d’Urbino assediato undici mesi e si difese, di maniera che ‘l Duca Lorenzo gliene fece un presente. Questo è di quanto mi son ricordato. Se ritroverrò quello scritto, velo manderò; e mi vi raccomando. Di casa il dì 22 di gennaio 1557. Vostro Giulio Ricasoli Al Molto Magnifico Messer Giorgio Vasari, mio osservandissimo. 
Pietro Aretino A Messer Giorgio pittore. Se gli è possibile di trovar la lettra, ne la quale vi replicai i triomphi, che si fecer a l’Imperadore, quando la Maestà Sua venne a Fiorenza, mandatemene la copia, perché io averei caro di porla nel numero di più di ducento, ch’io ne faccio stampare. Ma sarieno più di due mila, se io, che non le apprezzo punto, non l’avessi mandate a chi esse andarono senza serbarmene l’originale. E tutto è colpa del mio nimico giudizio, la severità del quale tanto perdona ai suoi parti, quanto ai figliastri la matrigna e più tosto brama cotal cosa per memoria vostra, che per lode mia. Sì che operate, ch’io me ne rinvesta, se volete, che il nome, che avete, si imprima seco. Di Venezia il XXIII di settembre MDXXXVII. 
Magnifico come fratello. Avendo inteso il cardinal di Mont’Alto, che io faccio fare in Fiorenza i ritratti de’ Papi, m’ha pregato, ch’io faccia venire quello di Nicola IIII. Per valersi di quella effigie in certa sua occorrenza. Però sarà contenta Vostra Signoria di mandarmelo con la prima occasione, che me ne farà gratissimo piacere; et quanto a gli altri poi, potrà fare, che si seguiti con quella diligenza et maniera ch’io spero dalla sua mano. Con che me le raccomando. Di Roma li 21 d’agosto 1573. Di Vostra Signoria come fratello Guido cardinale di Vercelli. Saprete, che li canonici della catedrale hanno saputo della bolla e strillano, domandando d’esser intesi. Al Magnifico come Fratello, il Cavalier Giorgio Vasario d’Arezzo. Fiorenza. 
Molto magnifico Nostro carissimo. Credo, che la si raccordi, quando ch’ella si ritrovava qua, alcune volte per il piacere, che tengo di vedere pitture belle, avessimo insieme diversi ragionamenti in questa materia, e mi promettesti de farmene vedere, il che di buon animo accettai. Ora continuando in me molto maggiore questo desiderio et intendendo, che nella guardarobba del signor Gran Duca e forsi in qualche altro luogo della città di Firenzi si ritrovano assai ritratti del naturale de diversi pontefici, et che passano la cinquantina, desiderarei, che per amor mio vi pigliasti carico di fare ogni diligenza de viderli tutti e di poi quanto prima mandarmene nota, de quanti et de quali se ne ritrova effigie, che da lei per ora non mi può essere fatto maggiore servizio. Et con offerirmeli all’incontro qui faccio fine. Di Roma li XIII de febraio MDLXXIIII. A’ piaceri di Vostra Signoria Il Cardinal S. Sisto. Al Molto Magnifico Nostro carissimo il cavalliero Georgio Vasari. Firenze. 
Molto magnifico come fratello. Io ho avuto la lettera di Vostra Signoria, e quanto al particolar della causa, ora che mi ritrovo in Roma, non mancarò di attenderci, si come ho anco detto a monsignor Saraceno, acciò il negozio si termini quanto prima, desiderandolo io molto per quiete di quella città. Quanto alli ritratti de’ papi ho sentito voluntieri che quel di papa Nicola sia in esser, e mi sarà caro che Vostra Signoria lo mandi con la prima commodità, perch’ha da servir per monsignor illustrissimo di Montalto, che ora fa fare un monumento nobile al corpo di quel pontefice, dove vi metterà la propria effigie; e se parerà a Vostra Signoria di accompagnarlo con altri, di ciò me ne rimetto a lei, non mi curando più tosto dell’uno che dell’altro. Et con questo a Vostra Signoria mi raccomando. Di Roma il dì XXVI di novembre 1573. Di Vostra Signoria Come fratello amorevole G. Cardinal di Vercelli. Al Molto magnifico come fratello il cavalier Giorgio Vasarii. Arezzo. 
Carissimo Nostro. Ci è stato molto caro intendere per la vostra de VII del corrente, che abbiate incominciato a metter mano nella cappella maggiore, che è al piano della cammera dì Sua Santità; e non doveva dubitare della venuta vostra, sapendo, quanto Noi siamo desiderosissimi di servirla. Et perché Ci dimostrate, l’opera essere assai maggiore di quello era il primo disegno, avendo Sua Beatitudine accresciuto molte cose, non mancherete di stare tanto quanto farà di bisognio, usando ogni diligenzia maggiore per sodisfare al desiderio suo. Et in nome Nostro bacerete e’ santissimi piedi di Sua Santità, certificandola, che non ci può essere cosa più grata al mondo che servirla, reputandoci a sommo favore, che la si sia degnata servirsi di voi, creatura Nostra. Procurate adunque di star sano, acciò avendo inanzi l’esemplo di tanti valent’uomini, come dite, possiate maggiormente mostrare la virtù vostra e sodisfare al desiderio, che abbiamo, che Sua Santità resti sodisfatta di voi. Di Pisa el dì XX di dicembre 1570. El gran Duca dì Toscana. A Giorgio Vasari pittore, Nostro carissimo, a Roma. 
Molto mio onorando. Iermattina, che ero arrivato qui la sera dinanzi, feci l’ufficio di che mi ricercasti, con Sua Eccellenza, et ella mi disse, che gle n’aveva ancor parlato il Buonanni. Per informarla meglio li lessi il vostro memoriale, lo quale volsi gli rimanessi nelle mani e mi parve veder ogni buon segno, che ella fusse per fargli la grazia dimandata. Et io non mancai d’aiutar la cosa, quanto potetti, come farò sempre in ogni vostro affare, perché così sono tenuto per l’amore, che m’avete sempre mostro e per la virtù vostra. Ho inteso, che quell’altra cosa, di che mi ragionasti, ha avuto effetto; e il Signor Duca vide la lettera, per la quale ne avvisavo e mostravo averla ritratta da voi, come molto familiare di quella casa. State sano e amatemi. Da Fiorenza alli XVII di maggio MDL.  Piero Vettori. Al molto onoratissimo messer Giorgio Vasari, Pittore Aretino, suo carissimo. A Montori. In Roma. 
Molto magnifico signor cavalliere. Ritrovandosi costì in Roma messer Piergostanzo Ciucci, nostro canonico, gli ho commesso, che venghi da Vostra Signoria con questa mia e salutandolo a mio nome, pigli consiglio da lei sopra alcune cose, espediente alla nostra chiesa catedrale, come meglio intenderà da lui. Si degnarà adunque (con la sua solita benignità) indrizzarlo in tutto quello che egli conferirà seco per tale effetto; che tutto ricevarò per cosa grata da Vostra Signoria, restandogline con quell’obligo che devo. La prego inoltre, che venendo una volta a Loreto, si degni conferirsi sin qua da noi, ancora che questa città sia fuora di strada: che certo ci saria di molto contento. E con questo fine m’offero prontissimo per ogni suo piacere; che Iddio gli conceda la grazia sua. D’Ascoli li III d’aprile 1573. Affettuosissimo di Vostra Signoria P. Vescovo d’Ascoli. Al molto Magnifico signor cavallier Giorgio Vasari Aretino, mio osservandissimo. Roma Belvedere. 
Molto magnifico Signor Cavalliere. La capella che nelli mesi passati fu principiata in pieve con il bon disegno avuto da Vostra Signoria s’è per la Dio grazia dirizzata e del tutto fornita in quanto a lavoro di conci e di pietre e torna molto bene. Resta ora di farvi la tavola, la quale desideriamo che sia bella e preclara, e perciò ci siamo resoluti logarla e darla a fare a Vostra Signoria con speranza che quella continuando di giovare sempre mai et a essa chiesa et a questa confraternita et a tutti in publico et in particulare et insieme continuando secondo il suo solito exercitarse ne l’opere della Pietà, volentieri accetterà tale peso e farà di suo pugno detta tavola sopra modo bella et onorevole con tutti li ornamenti suoi per prezzo solamente di scudi dugento di moneta, relasciando amore Dei a questo sancto luogo quello pur che la valesse, conforme a quanto ne accenno, quando la fu qui, cioè che era contenta e resoluta farci ditta tavola per molto minore mercede et minore prezzo che non ha fatto et non fa quelli della chiesa di S. Croce e della chiesa di S. Maria Novella in Fiorenza, di che molto strettamente la preghiamo et aspettiamo da Vostra Signoria resposta graziosa secondo la confidenza che abbiamo della sancta e bona mente sua, acciò quanto prima ne possiamo dare notizia in palazzo, per farne l’ultima e finale conclusione; et con questo fine li preghiamo da Nostro Signore Dio felicità e contento. D’Arezzo il dì 8 di dicembre 1572. Rectores Fraternitis S. Marie Misericordie Aretini Al Molto magnifico Signore Cavalier Messer Giorgio Vasari Pictore et Architetto insigne et eccellentissimo. Fiorenza. 
Cosimo Medici, Duca di Fiorenza e Siena Carissimo Nostro. La resoluzion, fatta da Lionardo Buonarruoti, per onorar la memoria di Michelagnolo Buonarruoti suo zio con la sepoltura, che voi Ci scrivete, merita molta commendazione, e Noi Ci contentiamo, ch’egli per questo effetto a suo piacere si serva e della figura e dei marmi di via Mozza. Ci contentiamo parimente dell’andata vostra ad Arezzo, avertendovi nondimeno a non vi pigliar tanto timor della morte, che non vi facciate la vita tanto più corta. E quanto a’ casi di vostro cognato posate l’animo, che la malignità d’altri non gli farà danno, se sarà inocente, perché non gli mancheremo della Nostra giustizia solita. Vedrete, qual iscrizione per la sepoltura di Prato è stata più secondo il gusto Nostro, e quella farete metter in atto, ch’è a punto l’ultima nel foglio, mandataci da voi notata di vostra mano. Quando sia tempo, vi si farà intendere la voluntà Nostra circa le misure de’ marmi mischi; però non Ci occorre con questa dir altro se non laudar la diligenza ch’è usata da voi in coteste fabriche. Nel resto s’è scritto a bastanza. E state sano. Da Pisa li XIII di marzo MDLXIII. El Duca di Fiorenza. A Giorgio Vasari, Pittor..., Nostro carissimo. Fiorenza. 
A messer Giorgio Vasari a Arezzo, Architector sopra la fabrica. Perché quest’omo, lasciato qui in vostro scambio, porge a questo magistrato qualche difficultà ch’egli ha con e’ capi maestri di questa fabrica sopra il levar via o no e’ muri vecchi che si scuopreno in questi fondamenti, imperò per questo e molte altre dubietà che ci resurgheno e maxime per causa delli scarpellini vi piacerà di tornarvene subito; e però vi si manda la presente per omo a posta, acciò che possiate con più prestezza sollecitare il cavalcare per posser al vostro presto arrivo (or che il temporale concede il sollecitar questi fondamenti) considerar insieme al bisogno di essi e per curare, che le spese che giornalmente ci si fanno, quali non sono di picciol numero, non si faccino indarno, come in vero ritardando si farebbono. E perché noi siamo certi, che senza la presenzia vostra noi non possiamo in somma far cosa alcuna, di nuovo vi ricordiamo il vostro ritorno, quale pur di subito desideriamo, e bene valete. Di Fiorenza della nostra solita audienzia il dì 2 d’ottobre 1560. 
Carissimo Signor Georgio mio. La lettera del Fondati è ita in processione, siché mi è venuta alle mani un mese da poi che l’avete scritta; e questo non è stato per cagione del portatore, ma più presto per la mia disgrazia, che mi fa andar tutto il giorno errando, senza aver mai pace. Quanto al perdono che ricercate, Signor Georgio, dove non è error, non occorre chieder perdono. Io non voglio, che fra la nostra vera amicizia si vada tramettendo alcuna sorte di cerimonie. Io v’amo, io v’onoro, io v’adoro; pur che vi possa servire, non mi vedrò mai sano, siché facciamo a garra a comandarci senza rispetto dell’esso mio. Vi do nuova, come, Dio grazia, son sano e son venuto a star a Venezia alla Carità, non con animo di starvi molto ma con ferma deliberazione di far ogni cosa per andar a Roma. E so, che voi m’aiutarete, mettendo sete al vostro cardinale et appetito delle prediche mie. Io porto una croce con questi frati, la più grave, la più aspra che mai portasse omo del mondo; e sarà forza per liberarmi usar il mezzo del vostro Duca. Io ho una persequzione diabolica da’ Piacentini e vado divisando, come potrei far per liberarmene; né vi vedo ordine senza aiuto e favor de’ signori. Onde credo, che sarà forza, che facciate qualche intercessione per me. Quando sarà il tempo, ve ne farò avisato; ma fra tanto andate disponendo la materia. Non altro per ora se non, che son tutto tutto vostro. Da Venezia a dì 27 giugno del LX. Tutto vostro. Don Gabriello Fiamma. Al molto magnifico Signor Georgio Vasari, amico carissimo. Firenze. A S. Croce. 
Illustrissimo, Eccellentissimo Signore Unico. E s’è mandato al Poggio a colare, a montare e coprire con la rena quella calcina e a bandellare quegli usci, a causa non sieno rubati e ferramenti, e così acconciare il condotto; e per di qui a sabato sera sarà assettato tutto. Dicemi uno uomo, mandatovi a posta, esservi uno ponte che viene dal pallatoio e va inelle stanze di nuovo fatte, e in su tal ponte ell’è cientine, e che sarebbe di necessità gittarlo; perché quando Vostra Eccellenza sarà lì, non potrà dal pallatoio passare in dette stanze. E per esservi le mezane, calcina e rena, dua maestri con tre manovali innuna settimana lo fanno, che sarà una spesa di scudi 30 1 .  El Cecchante ortolano nell orto del Poggio da basso dice arebbe di bisogno d’uno uomo in aiuto per 15 dì, che sarebbe una spesa di scudi 8; e scudi 30– sono le sopradette. Volendo, si faccia, Quella ne dia uno motto. Si osserverà in tutto e in per tutto l’ordine, avuto da Filippo dell’Antella per parte di Vostra Eccellenza Illustrissima 2 . S’è scritto a Giulio de’ Medici, ch’è in quella forteza d’Arezo arrimanere solo libre 25000 di salnitro, e che il restante ce l’ha a mandare tutto qui nella forteza di Firenze. Aspetterassi, che il tempo si racconci, e subito si darà mano. E come Vostra Eccellenza Illustrissima sa, el salnitro ha di vettura scudi dua el migliaio d’Arezo a Firenze, tale che inn’uno 80000, cioè ottanta migliaia di libre, è una spesa di scudi 150 in circa; e a questo bisogna, che Vostra Eccellenza Illustrissima ponga la Sua mano, che non potrei resistere, come resisto, alle spesuze del Poggio e altro, che ogni giorno accrescono 3 . A Giuliano Chiavacci s’è dato ricapito delle libre 1600 di rame per le 8 caldaie; e mancandogli nulla per tale effetto, segli darà, provederà e pagherà quanto domanderà. E cento smerigli piccoli con conio di dreto s’è dato ordine cominciargli; e per l’avenire smerigli piccoli e grossi e falconetti tutti si faranno con conio di dreto. E desiderrei, mi dessi licenzia, facessi fare uno sagro con conio di dreto con ingagliardillo di metallo nella culatta, perché reggendo, sarebbe utile per le galere. E ancora per le muraglie e massime ne’ fianchi bisognerebbe, che per tale effetto Voi ci mandassi sei o otto migliaia di libre di rame in meze palle, perché questi residui de metalli hanno e’ fonditori, sono mezi riarsi; e mescolando con rame fresco, sarebbe buono condito 4 .  Perché noi abbiano in dogana, dove si fa la scala, a fare più finestre ferrate, che la pietra concia ci costerà assai, e così avendo a conperare il ferro, ci darebbe sinistro, però volendo Vostra Eccellenza Illustrissima accomodarci d’uno mandato di cinquemila libre di ferro, ci sarebbe grande aiuto; e questa spesa di queste finestre non s’è mai veduta se nonne oggi 5 .  La gabbia degli uccellini del Poggio è finita di tutto, e vi sono drento gli uccelli. El filo del rame è libre 1500 e non 15000: che erramo noi. E tale filo di rame con ferramenti e llegnami della fabrica si sono rassettati, ettutto è in consegna del prete per seguire tutto o parte quello che ne direte 6 . Io presento certi legnaiuoli e muratori, che hanno per via di messer Lelio mandato costì le scritte dell’allogagione del tetto, mura e palco del salone grande: che tutto sta bene. Ma non voglio mancare per mio debito dirne quello che intendo, per essere pieno di sospetto di questo modo di procedere di Giorgio, massime per essersi lui guardato da me, che io non intenda né sappia tale allogazione se non per cerbottana. Di poi mi dà assai sospetto una strema diligenzia e sollicitudine e con terribile parole a questi tre legnaiuoli, che se non hanno mandato le scritte per di qui a sabato, che cadranno in preiudizio, tale che per tale sospetto le hanno mandate suggellate con poca considerazione e gran sospetto. E debbono avere inposto la canzona alta; perché così pensono, che così sia stato la intenzione di Giorgio per il grande affrettamento e furia e gran minacci, fatti loro. E dicono essere costì, con messer Giorgio, uno Batista Botticelli, suo interessato, quale ha usato dire, tal palco avere a essere il suo, e averci affare grosso profitto. E dicono questi legnaiuoli, essere in potere dell’architetto, nel fare il palco, far grande utile a chi lo piglierà. E così pel contrario e che in un’opera grande come questa inporta assai. E mi sono stati a trovare e mi dicono, che sempre faranno, quanto vorrà Vostra Eccellenza, e in quel modo, prezo e forma che Quella comanderà; ma insospettiti de la parzialità e speltialtà [sic], stanno di mala voglia mediante avere avuto affare una scritta, e come per forza. E mi dicono, parendo a Vostra Eccellenza di far fare a ognuno di questi tre uno quadro, e uno ne facessi l’uomo di Giorgio, e uno ne facessimo noi a nostre spese e giornate, tenendo diligente conto di tutta la spesa; e quando fussino finiti, vedere, chi meglio avessi fatto; e noi aremo conto della nostra spesa; e ciascuno di loro chiedessi el prezo di quello che volessi; e avendo el nostro conto in mano, potremo con più chiareza allogarlo e con manco nostro danno. E perché in esso palco e’ quadri, differenti di grandezza, si può con la misura delle braccia contribuire alla spesa del quadro maggiore, e perché gli accade di presente fare de’ quadri per dare da fare a dua dipintori che abbiano adosso a giornate continui, et abbiano in palazo uno legnaiuolo, atto affare tali quadri, accausa che co’ dua sua garzoni Giorgio possi lavorare, e quanto all’allogazione di questo palco, mi risolverei adagio, a causa non vi intervenissi, come intervenne a’ Magistrati: che se si allogava quattro colonne per fi. 50– l’una e quattro pilastri per fi. 210 l’uno e quattro architravi per fi. 42 l’uno, che si poteva allogare di così e non tutti innuno tratto, aresti avuto in capo a 15 dì chi arebbe fatto per manco assai prezo; che la cornice vene fu saggio, che vi fu d’utile scudi mille per dare le scritte. Però a questo del palco non mi risolverei, né legherei così presto, perché c’è tempo assai, innanzi si possa cominciare; ma bene facci le provisioni di 400 bordoni, che ci vanno, e 200 tigli e così 200 canne di tavole, quale l’abbiano, ma non pagate. Mi dice il signor Chiappino avere fatto a città di Castello certi palchi, intagliati per mano di certi giovani legnaiuoli dal Borgo a San Sepolcro; e che gnene hanno fatto per uno prezo molto basso; e che giudica, che sapiendo tale allogazione, si verrebbono a offerire di servirvi; e che sarebbe forse per manco prezo che di questi nostri assai; e dice, che d’essi giovani Vostra Eccellenza ha notizia d’uno di loro. E per tutte le sudette cause io andrei adagio arristrignermi a una allogagione di tanti migliaia di scudi, quanto monterà questo palco; e non vorrei, che le strattageme e ghiribizi di Giorgio mi mettessino el pane in forno, se io non lo veggo ben lievito 7 .  Mi dicono questi tre legniaiuoli, che nelle scritte non v’è conpreso drento el fregio, che sarà spesa grossa; e così in el prezo de muratori non v’è conpreso drento lo scarpello, che sarà buona spesa: però intendo, che uno d’essi muratori ha offerto per la sua scritta alzare el muro intorno intorno braccia 12 e così disfare el tetto e riporre e cavalletti e rrifare esso tetto per scudi 2000, che mi pare prezo da contentarsene. E però sendovi chi lo facessi a meno, sarebbe meglio; ma non vi sendo, quanto a me, gnene darei per tale prezo di scudi 2000. E per essere Bernardo muratore, e per essersi scappato di bocca essersi obligato a tal prezo, ed è persona da permettersene quanto promettessi, ma faccendosi, vorrei, ne apparissi segno di contratto o d’altro. Io non sono persona da consigliare né da comandare, ma con reverenzia ricordare e ubbidire. E tutto quanto è detto da mme è detto, spogliato di passione; e ttutto per la servitù e obligo e debito ho con Vostra Eccellenza Illustrissima, ubbidendo e osservando attutto quello e quanto per Vostra Eccellenza Illustrissima s’ordinerà. Né sendo questa per altro, pregherrò Iddio per Vostra Altezza. Di Castello di Firenze il dì 9 d’aprile 1563. Minimo servitor di Quella Francesco di ser Jacopo. All Illustrissimo, Eccelentissimo il Signore Duca di Fiorenza e di Siena, unico Signor mio. A Giorgio Pittore. 
 
 
 1 Facciasi.
 
 2 Se ella è cosa necessaria facciasi, ma vi si atenda l’ortolano se si ha fare.
 
 3 Facciala intender a capitano di Purle.
 
 4 Prova lo rame se ci è.
 
 5 Facciasi il mandato.
 
 6 Sta bene.
 
 7 Mostrasi a Giorgio Lel. T. 17. Ap. Le 63. 
Magnifico et Carissimo Signor mio. Ricevei la vostra, a me carissima, e maxime in questo tempo che mi trovo sì tribulato per esser privo di tanto consiglio e dolceza insieme: certo, ch’io giudicavo dovermi dolere molto la morte d’un tanto padrone e padre, ma non mai tanto, come fa essendo piaga antiveduta. Mi dite, ch’io vi dia aviso delle cose si sono trovate di lui. Quanto mal fu non accettare quel Cristo che si parte dalla Madre, quando velo volse dare! Ch’a ogni modo non ci fece mai altro, per quel che ho visto, et intenderete perché. Quando s’amalò, che fu il lunedì di carnovale, egli mandò per me, come faceva sempre che si sentiva niente; et io ne facevo avisato messer Federigo de Carpi, che subito veniva, mostrando la venuta fussi a caso, e così feci alotta. Come mi vidde, disse: “O Daniello, io sono spacciato, mi ti racomando, non mi abandonar”; e fecemi scriver una lettera a messer Lionardo, suo nipote, ch’e’ dovesse venire, et a me disse, ch’io lo dovessi aspettar lì in casa e non mi partissi per niente. Io così feci, quantunque mi sentissi più male che bene. Basti, il male suo durò cinque dì, due levato al fuoco, e tre in letto: sì ch’egli spirò il venerdì a sera, con pace sua sia, come certo si può credere. Il sabato mattina, mentre si dava ordine alla cassa e l’altre cose, venne il giudice con un notaro del governatore da parte del papa, che voleva l’inventario di ciò che v’era: al quale non si potè negare; e così fu scritto tutto vi si trovò: quattro pezzi di cartoni. Uno fu quello..., l’altro quello che dipigneva Ascanio, se vene ricorda; et uno apostolo, il quale disegnava per farlo di marmo in San Pietro, et una Pietà, ch’egli aveva cominciata: della quale vi s’intende solo le attitudine delle figure, sì v’è poco finimento. Basta, quello del Cristo è il meglio. Ma tutti sono iti in luogo, che si durerà fatica a vederli non che a riaverli; pur io ho fatto ricordare al cardinale Morone, ch’e’fu cominciato a stanzia sua, e offertomi di fargnene una copia, se lo potrà riavere. Certi disegni piccoli, di quelle Nunziate e del Cristo che ora all’orto, egli li aveva donati a Iacopo suo e compagno di Michele, se vene ricorda. Ma il nipote, per donare qualche cosa al Duca glieli leverà. Di disegni non si è trovato altro. Si sono trovate cominciate tre statue di marmo, un San Pietro in abito di papa, in sul quale..., una Pietà in braccio alla Nostra Donna et un Cristo che tiene la croce in braccio, come quel della Minerva, ma piccolo e diverso da quello. Altro non si trova di disegni. Il nipote arivò 3 giorni da poi la morte sua e subito ordinò, ch’il corpo suo fussi portato a Fiorenza, secondo che lui ci aveva comandato più volte, quando era sano, et anche dua dì inanti la morte. Dipoi andó dal governator per riaver e detti cartoni et una cassa, dove erano dieci mila ducati in tanti ducati [di] camera e ducati vechi del sole e circa a cento ducati di moneta, e quali furono conti il sabato che fu fatto l’inventario, inanti ch’il corpo fussi portato in Sancto Apostolo. La detta cassa li fu resa subito con tutti e danari dentro, ch’era suggellata. Ma i cartoni non li sono ancora stati resi, e quando li domanda, li dicano, che gli dovea bastar aver auti e’ danari: sì che non so che sene sarà. La lettera mi par che diventi troppo lunga: per questa volta io n’ho voluto una sechiata; questa altra farò scriver a Michele. E di questa sia participe il nostro messer Giovambatista Tani, che se non che mi cognosce tanto, io dubiterei ch’e’ dicessi, ch’io mi fussi scordato di lui. Tanto è, ch’io non gli ho scritto; ma vaglia a perdonare. Io duro troppa fatica a scrivere, sì come fo anco a ogni cosa. À Dio. Di Roma il dì 17 di marzo 1564. Di Vostra Signoria affetionatissimo Danielle Ricciarelli. Si farà ogni diligenzia per il giovane. Io scrissi una poliza a maestro Ambrogio per lui medesimo, non potendo andarvi io per certo catarro ch’ho in la testa: non so, che s’abbia fatto, perché non è più tornato; forse si sarà fermo con esso. Egli lavorò tutto il sabato, che fu inanti a lunedì che ci si amalò; e la domenica, non ricordandosi che fussi domenica, voleva ire a lavorar, se non che Antonio gnene ricordò. 
Messer Giorgio mio amantissimo, salute. Di quanto piacere et allegrezza mi sia stata questa mattina la ricevuta delle vostre piacevolissime lettere insieme con la nuova del ritorno vostro da Rimini espedito, non mi sarebbe possibile scriverlo: però lo lasso pensare a voi, se mi amate e credete che io vi ami come so, e vi aspetto con desiderio grandissimo e mill’anni mi pare di rivedervi, fruirvi e godervi. Messer Bernardetto mi mandò il Tolomeo e le lettere questa mattina per tempo, e ne ringrazio ancora Vostra Signoria, che ha durato fatica a portarlo per quella via diavolosa: che mi vi pare vedere tutto abrividato cagneggiarla e fare voti etc. Però ho piacere grandissimo, che dopo sì male tempo vi ritroviate a godere la vostra casa, onorato e carezzato. Ma non vi state troppo, ché sapete quello disse Cristo, quando era a casa sua che "nemo propheta acceptus in patria sua et sine honore. ” Et avendo danari, come avete, non vi mancheranno e’ covoni e pagliai da scaldarvi e trarvi la bambagia del giubberello. Mi è stato piacere assai l’avere inteso che abbiate preso altri lavori per Ravenna e per Rimini; ma m’è bene doluto al cielo della disgrazia del nostro abbate, che si sia così lacerato e infranto: pure è manco male, quando se ne campa. Ebbi di vostro in tutto due volte lettere e gli detti risposta per la via di Bologna, che le indirizzai a Don Tyberio da Castrocaro, benché lui stesso dipoi mi disse che pensa andassino male, ché ne fu mal servito; et io intesi poi, che voi eri ito a Venezia, ma non dovette essere vero. Se voi non avete publicato ancora la vostra istoria della pittura e la vogliate stampare, quel fiammingo che ha ritto la stampa qua ha di bellissime lettere, altra cosa che Venezia e Doni: siché pensateci. El Doni s’ebbe a fuggire da’ birri e se n’andò di volo a Bologna, in rotta con il Domenici, il quale gli ha scritto e messo in stampa una lettera invettiva, vituperosa contro; e si sono l’uno e l’altro fatto poco onore. El Salviati si trova con poca grazia e mal sadisfatto, che ha avuto 800 ducati, e si trova averne spesi più di mille. E il principe non ne fa altro, come quello che pensa che sia sadisfatto, e ha altre faccende, siché ognuno impari, che gli esempli ci sono. Se messer Simone Botti viene da voi, piacciavi raccomandarmi a sua signoria, e a voi sempre mi raccomando e offero, baciandovi da capo a piè. Che Dio vi conservi felicissimo. Da San Miniato el secondo mercoledì di quaresima 1548.  Il tutto vostro deditissimo Fratello Miniato Pitti. Al magnifico messer Giorgio Vasari Aretino, pittore eccellentissimo e amico osservandissimo. Arezzo. 
Magnifico Signor mio. Io ho ricevuta la vostra de 18 e per quella ho inteso l’andata vostra di Roma insieme con la cagione et vi veggo tanto occupato con papi e cardinali, che io giudicherei farvi torto, se con questa mia io vi dessi molestia. Con la lunghezza però mi riserberò a tempo, che sarete manco occupato, a scrivervi a lungo; et vi dico, che m’è stato gratissimo, che voi abbiate adoperato a tempi convenienti la penna et il pennello, e come prudente et amorevole avete saputo adoperare l’uno e l’altro a’ tempi debiti. Et ho grande piacere di avere inteso per la vostra e poi da Lorenzo, mio nipote, che è venuto qui, che la tavola non solamente sia inanzi e quasi che finita, ma ancora che l’abbia a saddisfare assai, e che l’abbia a essere riputata degnia d’uno maestro perfettissimo, come siate voi. Et in quanto a questa parte io non ho mai dubitato punto, sapendo, chi voi siate; ma stavo bene sorpreso, si la invenzione fussi per piacere o no. Ma poi che voi mi scrivete, che l’è stata lodata dallo Eccellentissimo Signor Duca, essendo il giudizio di Sua Eccellenzia tanto buono, ancora di questo ne rimango contentissimo e lascerò la cura a voi di dichiararla al popolo, perché io l’ho quasi che dimenticata e non mene ricordo. E si voi alla vostra tornata verrete di qua, l’arò molto caro e quando pure vi fussi scommodo il venire, non mancate di metterla in opera sanza altra mia commessione, perché il tutto rimetto in voi liberamente, sapendo che da voi et da la virtù vostra non uscirà mai cosa che non stia bene. Mi dice Lorenzo, mio nipote, che l’ordine, che avete lasciato, si tirerà inanzi e non mancherà cosa nessuna. Circa a le offerte, che voi mi fate di Roma, non è dubbio alcuno: che molti vi pregherrebbano, che voi facessi opera con Nostro Signore che gli facessi cardinali; ma io lascirò questo indietro e vi dirò più presto, che voi operiate, che mi disfaccia vescovo. Videte, qual vi torna meglio di questi dua et accomodatevi a quello che voi pensiate che sia più per riuscire. Né altro, baciandogli le mani, pregandogli ogni felicità. Di dì 26 di febbraio 1566. Affectionatissimo amico Il vescovo di Volterra. Al Molto Magnifico messer Giorgio Vasari d’Arezzo in Roma. A Roma. 
Molto magnifico signor come fratello. Io non mancarò di far ogni opra, perché si termini la differenza, ch’è fra quelle due chiese; et per me non restarà. Ma perché la parte intenda di voler produr scritture et metter altre cose in campo di quel che finora s’è visto, onde se questo si fa, non è dubio, ch’ il negozio pigliarà dilazione. Ho sentito piacer ch’ il ritratto di papa Nicola sia in esser; e poiché Vostra Signoria vuol mandarlo accompagnato, io desidero, che fra primi con questo di papa Nicola mi mandi Alessandro VI, Leone X e Paulo III, che son quelli, da’ quali casa mia ha ricevuto de gli ornamenti. Et con questo melle raccomando molto. Di Roma il dì XXVI di decembre MDLXXIII. Di Vostra Signoria come fratello amorevole G. Card. Di Vercelli. Al Molto magnifico come fratello il cavalier Giorgio Vasarii. Arezzo. 
Giorgio carissimo. Perché infino adesso nonn è stato di bisognio iscrivere, e per non avere lo cuore lietto e iscrivendo altro che cose inportante, bisogerebbe iscrivere lamentazione più che quelle di Geremia, per infino adesso non t’ho iscritto. E perché fa di necesità iscrivere, mi sono messo a farlo. E la causa è che e’ nostro Luca Paganelli ha oposto qui alla mercanzia, che per esere istate le ragioni, donde dipende e’ debito Aretino, non lo posiano istrigere di qua, di sorte che abiano fatto, come chi zappa i[n] rena, che quanto più zappa, manco lavora e basta. Èssi presso questa risoluzione di mandare tutte li scriture costì al comesario, le quali sono che queste, cor una letera di favore a esso comesario, che costì vega, se si può cavarlli. Per tanto alla autta di questa, presenterai essa letera a detto comesario co’ dette iscriture, co’ acomadarlli la causa e vedere se bisognia di fare cosa alcuna, e solecitarllo di vedere, se per tale versso ucissi. E bisogniando niette di qua, avisa; e come disopra è detto, no mi distenderò nello iscrivere, perché no direi altro che lametazione e inproperi, poi che vole così la fortuna. Altro non s’ha dire. Che Nostro Signiore Idio felice ti conservi e di male ti guardi. Di Firenze alli di XXX di maggio 1537. Per il tuo Cristofano da Montaguto. Al suo da fratello Giorgio di Giorgin pitore d’Arezo. In Arezo.  
Molto magnifico come fratello. Non ho prima dato altro raguaglio a Vostra Signoria intorno al negozio suo del motu proprio, perché io desiderava poterne avere prima la spedizione: ma avendone più volte parlato con Nostro Signore, ho compreso che Vostra Signoria al ritorno suo qua, è per avere et il detto motu proprio et anco più; però le dico, che subito, che ella avrà finita la sala dì Sua Altezza, sene potrà venire, che Sua Beatitudine l’aspetta al più lungo alla fine d’ottobre. E non mi occorrendo a dirle altro, me le raccommando. Di Roma a XXII di settembre 1571. Di Vostra Signoria affezionatissimo fratello Il cardinale Cesi. Vi prego a basciar le mani in mio nome al Gran Duca et al Principe et all’illusstrissimo cardinale signor mio. Al molto magnifico come fratello, il cavaliere Giorgio Vasari. Fiorenza. 
Molto Magnifico Signor Cavaliere. Il padre camarlengo non mancò di far l’ambasciata delli abetini; così non si è mancato di fargli cavare e di mandargli. Così la preghiamo a servirsi di noi in tutto quello che ella pensa siamo buoni, perché lo faremo molto volentieri in tutte le sue occorrenze. Non si manca di pregar per lei come nostro benefattore et amorevole. Né mi occorrendo altro per questa, si conservi sana. Da Camaldoli li 18 di 9bre. 1571. Di Vostra Signoria Molto Magnifica Umil f. Samuel, detto maggior. Al molto Magnifico Signor mio osservandissimo, il Signor Cavaliere Vasari. In Firenze. 
Carissimo Nostro etc. Avendo risposto a Gostanzo Bonucci, proveditore di quella muraglia, che si faccia di sorte, che in modo alcuno la terra resti aperta o s’indebolisca, vi replichiamo a questra vostra de 26 del presente il medesimo, come egli ancora vi doverrà mostrare. State sano. Da Fiorenza a dì XXXI di luglio 1556. El Duca di Fiorenza. Giorgio Vasari. Arezzo. 
A messer Giorgio Vasari in Firenze. La centina, segniata di rosso la prese il capo maestro in sul corpo di tucta la volta; dipoi, come si cominciò a pressare al mezzo tondo, che è nel colmo di decta volta, s’acorse dell’errore che facea decta centina, come si vede qui nel disegnio: ché con una centina sola si governava, dove hanno a essere infinite, come son qui nel disegnio le segniate di nero. Con questo errore è ita la volta tanto inanzi, che e’ s’ha a disfare un gran numero di pietre, perché in decta volta non ci va nulla di muro, ma tucto trevertino; e ‘l diamitro de’ tondi, senza la cornice che gli recignie, è ventidua. Questo errore, avendo il modello facto apunto, com io fo dogni cosa, [ma] è stato per non vi potere andare spesso per la vechieza. E dove io credecti, che ora fussi finita decta volta, non sarà finita in tucto questo verno; e se si potessi morire di vergognia e dolore, io non sarei vivo. Pregovi, raguagliate il Duca, perché non sono ora a Firenze; ben che più altre cose mi tengono, che io non le posso scrivere. Vostro Michelagniolo in Roma. 
Molto magnifico e carissimo Signor Georgio. Se non fosse, che il rendervi grazie dell’oriuolo sarebbe un offender la vostra cortesia e la nostra amizizia, io vorrei metter mano alla retorica e spender tutto ciò, che di lei ho racolto (che per esser molto poco, potrei farlo facilmente) in ringraziamento: ma poiché, sicome io son fatto tutto vostro, voi volete esser tutto mio, mi par soverchio ogni offizio, e poi io so che sì come questo non è il primo servizio, che mi avete fatto, così non ha da esser l’ultimo, ho pensato, che s’io spendessi ogni cosa in questa occasione, non mi restarebbe o concetti o parole per far il debito un’altra volta; e così restarei più confuso, come fanno quelli che non misurando la forza delle loro facoltà, spendono tanto la state in ricami per sfoggiar ne’ vestimenti, che ‘l verno non han modo di coprirsi tanto, che li basti per difendersi dal freddo. Non vi voglio manco far offerte, sì perché non ho o valor o forza, sì perché sarebbe un offerirvi le cose vostre. Però senza altro vi dico, che lo goderò e nel goderlo mi racordarò anco di voi, benché non sia anco bisogno di memorie tali. Per conclusion poi venerò giovedì matina col reverendo priore e venerò volentieri, sì per godervi sì per desinar con un prete; perché so, che dove sono preti, i frati non possono star male. A Dio, Signor Georgio ornatissimo. Mi vi raccomando e vi bascio le mani. Della Badia alli 10 di genaio MDLVIIII. Tutto di Vostra Signoria Don Gabriello Fiamma. Al molto magnifico Signor Georgio Vasari, suo amicissimo. 
Molto magnifico Signor Georgio mio. Se voi avete saputo la mia infirmità e non mi avete dato consolazione con le vostre lettere, ardisco di dirvi, che sete mal amorevole. Se non l’avete saputo, son sforzato a tenere che mi averete per discortese. Io non vi potrei mai dir la roina, che mi è venuto adosso dopo le prediche di quest’ estate. Fatevi racontar la mia tragedia al predicator, che viene a voi per farvi buoni Cristiani; il quale s’avesse bisogno di raccomandazione, vi raccomandarei caldamente, ma il suo valor lo farà raccomandato tanto che penso, che vi farà scordar afatto di Don Gabriello: però poi che non fa bisogno che preghi per lui, pregarò per me, che mi conserviate nella vostra grazia, e che largate la mano nello scrivere. M’avete inteso; e io, se piacerà a Dio di sbrigarmi dalla quartana, rifarò i danni. Fra tanto voi, che sete sano, fate l’opera di carità. A Dio. Da Mantova a dì 15 novembre del 59. Tutto vostro Don Gabriello Fiamma. Al molto magnifico Signor Georgio Vasari, suo sempre osservandissimo. Firenze. 
Molto Magnifico Signor mio. La supplica, che Vostra Signoria mi mandò ultimamente del suo Giovanni, che macina e’ colori, è stata rimessa da Sua Excellenzia a ser Giovanni Conti, come ha fatto tutte l’altre che domandano il medesimo, e sarà qui aggiunta. Ringraziola che vadi racconsolando messer Niccolò della perdita della sua Betta, la quale per non sapere d’altra via che da lei me ne duole tanto più quanto più posso credere, che messer Niccolò me l’abbi taciuta, per il dolore che n’abbi sentito; ma spero, che dalle parole ammaestrevoli di Vostra Signoria ne verrà quanto prima liberato. Ho fatto parte di questa nuova al nostro signor cavaliere, il quale bisognando, gli scriverà qualche consolazione filosofica; e si raccomanda assai a Vostra Signoria, come fo io ancora. Che Dio la conservi. Da Pisa a dì 28 di novembre 1559. Di Vostra Signoria per servirla Antonio Serguidi. Al magnifico e mio osservandissimo messer Giorgio Vasari a Fiorenza. 
Molto magnifico Signor mio. Le lettere, che Vostra Signoria mi ha mandate, son lettere del prior di Venezia e de mio fratello; mi scrivono cose di casa nostra. Del restar qui non ho nova; ma io stimo, che queste sieno venute per un straordinario, e spero per l’ordinario aver qualche cosa: il che mi sarebbe contento grande per aquetar oggi mai l’animo. Il vostro servitor vi dirà, come mi ha trovato nel letto con un poco di febre, mercé della medicina che pigliai eri, che mi ha posto in tanto scompiglio la complessione, che Dio voglia che mi torni bene. Non mi occorre altro se non ringraziar Vostra Signoria della sua affezione e servarmi ad altro tempo il risponder alle vostre rime. Non altro. Vi bascio le mani e mi raccomando. Da Fiesole a dì 18 genaio del 58 alla Veneziana. Di Vostra Signoria affetionatissimo amico e servitore Don Gabriello Fiamma. 
Molto Magnifico Signor mio. Potrebbe Vostra Signoria dipingermi, e con ragione, per il più discortese uomo del mondo, s’io non pigliassi per lei maggior briga che far un’imbasciata: holla fatta e di sorte, che non ho durato fatica a impetrar la grazia; perché il Duca, mio Signore, l’ama molto più, che non fo io, che più non posso amarla di quel che l’amo. Riponga adunche il grano a sua posta nelle buche della sua villa, e pur che sia assai, perché del poco non stimerei la grazia; con questa condizion però che non ci faccia morir di martello per la sua lunga absenzia, detestata oramai da ogni spirito nobile e peregrino che non può viver senza, come certo non può Sua Eccellenza e mia Signora, le quali insieme con l’illustrissimi figlioli stanno bene e la desiderano. Se in altro son buono a servirla, comandimi, che mi troveria dispostissimo; e me gli raccomando. Di Fiorenza il dì XXX di luglio 1556. Servitore Bar. O Concino. Al molto Magnifico Signor mio osservandissimo Messer Giorgio Vasari, Pittor e Architetto sopra gli altri eccellentissimi. Arezzo. 
Da fratello carissimo. Se non fussi, perché non voglio avere a far quistione con il patrone, bastimiaria Santa Doratea mille volti; o pò fare Idio, che di tante nuove, che sono state in Fiorenza, da poi che vi partisti de qui, non vi siate mai volsuto degniare de farcene parte de una almanco. Certamente queste non sono le promisse, che mi facesti, quando vi partisti de qui. Ma si non fussi, che vi ho a scusa, per essere voi occupato in quelle bandiere certamente fino adesso, vi arei fatto depingere in una mia rotella da Giannantonio Lappeli e arèvi fatto far più brutto, che non è quel San Francesco da quelle gambe grosse. Ma sì troppo indusgiate a scriverci, a onni modo lo farò. Non altro, solum del continuo me vi recomando, ricordandovi, non vogliate onni cosa per voi. De Arezo alli 13 de gennaio nel XXXVI.  Vostro come fratello carissimo Federigo da Monte Acuto.  Al suo como fratello carissimo Giorgino d’Arezo in Firenze. 
Molto magnifico signor cavaliere. Non voglio mancare, accompagnando la lettera dell’illustrissimo monsignor San Sisto, ricordare a Vostra Signoria, che ritengo di lei la medema c) openione, amore et affezzione, che ho tenuto sempre, rendendola certa, che dove mi si porgerà occasione, cognoscerà quanto le ho detto. Le ricordo adunque, che dove conoscerà l’opera mia utile, mi comandi, che il simile farò io con Vostra Signoria, pregandola nelle occorenzie mie costì; e con pregarle ogni contento, tenendomi raccomandato alli serenissimi principi, mi raccomando. Di Roma li XIII di febraro MDLXXIIII. Di Vostra Signoria Affezzionatissimo per servirla il vescovo di Volterra. Al Molto magnifico signore, Il Signor cavagliere Georgio Vasari, mio onorando. Fiorenza. 
Spettabile carissimo Nostro. Ci e stato di molto piacere l’aver inteso dalla vostra de VII non solo il salvo arrivo a Roma, ma le molte carezze, fattevi da Sua Beatitudine, le quali devete attribuire alla somma bontà di lei et compensarle con attender a servirla bene et presto, conforme alla fede, che vi dimostra, che a Noi non potete far cosa di maggiore satisfazzione che mettere ogni vostro studio in quelle opere che avete a far per lei: che oltre al servir pontefice tanto degno ne siate per riportare appresso di ciascuno onore e laude non piccola. Et Dio vi conservi. Da Fiorenza il dì 16 di dicembre 1570. Don Francesco de Medici, P. Di T. Na Allo Spettabile Nostro carissimo messer Giorgio Vasari. Roma. 
Eccellentissimo signor mio osservandissimo. Ieri fui a visitare messer Prospero Clementi, che per alquanto di febbre flemmatica si sta in letto, e mi mostrò il libro delle Vite scritto da Vostra Signoria, che dui dì innanzi, e non prima, gli era pervenuto alle mani. E perché si doleva assai di essere indisposto per non poterla ringraziare della menzione che fa di lui, lo pregai a lasciare a me questa cura, sebbene Vostra Signoria non mi conosce; e benché egli ricusasse assai per non mi dare fatica (che è discretissimo), non di meno alla fine se ne contentò. La ringrazio dunque in suo nome, e le certifico che questo ufficio non può esser fatto né da me, né da altri con tanto affetto ad esprimere la gratitudine sua verso di lei. Le offero anche ogni opera sua, e l’assicuro che è molto osservata da lui. Questo sia fin qui per soddisfare al Clementi. Per soddisfare poi a me stesso sono sforzato a dirle di più, che se egli ha molto obbligo a Vostra Signoria, ella, per quanto pare a me, ne ha d’avere molto poco a chi l’ha informata di lui e delle opere sue; perché, incominciando da questo, egli è da Reggio e non da Modena, né da alcuno è mai stato né tenuto, né nominato, ch’io sappia, se non Reggiano, e fu nipote di quel Bartolommeo Clementi, scultore ed architetto da Reggio, che è nominato dal Cesariano nel suo Comento sopra Vitruvio. Quanto alla statua del vescovo Rangone, non solo ella è più grande del naturale, ma è tanto di più, che giugne a quindici palmi di altezza. Lascio poi che costui gli ha data notizia della sepoltura del santo o beato Bernardo da Parma, che fu la prima opera che facesse mai, e non gli ha fatto motto di tante e tante altre statue ed opere eccellenti fatte da lui. Nella chiesa de’ Carmelitani in Mantova, alla sepoltura del vescovo Andreasi, fatta da lui, vi sono due donne assai maggiori del naturale, oltre il ritratto di quel vescovo, e gli altri ornamenti di marmo e getti di bronzo. In Reggio sopra la porta della cattedrale vi sono Adamo ed Eva di quindici palmi per ciascheduna, e dentro alla medesima chiesa ve ne sono altre due di dieci palmi. Oltre a queste tutte, lodatissime dagl’intendenti dell’arte, ne ho contate io fino al numero di diciotto, della medesima mano, graziosissime, e tutte di marmo, ma non passano di grandezza cinque palmi, e sono in varie sepoltura ed in varie fabbriche di questa città e fuori. De’ suoi ritratti poi di marmo ve ne sono molti, tutti maggiori del naturale assai, i quali, ancorché siano stati fatti quasi per forza da lui e contra il suo genio, sono nondimeno similissimi, ed in casa mia ve ne sono due con due bellissimi Amori a canto. Non voglio anche tacere di un colosso di 46 palmi, fatto pure per un Marco Lepido instauratore di questa città, che fu eretto sopra la piazza al primo ingresso del duca nostro Alfonso II, duca V, il quale, sebbene era di composizione di stucco, non di meno era d’ammirazione, e per la grandezza e per la maniera. Lascio poi di dire, per essere cosa ancora imperfetta, che ora ha per le mani altre cinque statue, pur di marmo, per la facciata di questa cattedrale, che sono di palmi dieci per ciascuna, e vi ha similmente certi modelli dell’Ercole che ammazza Caco, e di Enea che prende Anchise in spalla, per gettarli di bronzo. Tutto questo ho voluto scrivere, oltre la commissione del Clementi, per l’affezione ch’io porto al nome ed alla virtù di Vostra Signoria, e credo non l’avrà discaro, se non per altro, almeno per conoscere di chi si possa fidare, e non, massime nel pigliare le informazioni delle cose che si mettono in luce e si consacrano all’eternità. Le bacio la mano, e me gli offero di cuore. Di Reggio, 31 dicembre 1572. 
Molto onorando messer Giorgio mio, come fratello, salute. In questo puncto mi è stato portato in un plicco due vostre lettere, una delli 22 di gennaro e l’altra di VI di febraro, con le alligate, quale penso siano di messer Simon Botti; e perché mi fate instanza, che ve le invii ad Arezzo, per non mancar di quanto devo, ve le mando per omo a posta, a ciò possiate esequir il vostro desiderio. E se ve pareranno tarde, non ne pigliate admirazione, perché il procaccio le ha portate a Fiorenza, e poi son ritornate adrieto e gionte, come vi ho detto disopra, adess’adesso. M’è incresciuto fin all’anima della disgrazia del padre abbate di Rimini; ma molto più mi son rallegrato, che, con l’aiuto d’Iddio, si sia prevalso: che tanto mi avisa per sue lettere. Nostro Signore sia pregato de conservarlo in sanità, che in vero merita ogni bene. Ho preso molto piacer intender che abbiate preso l’opere e de Classi e di San Francesco in Rimini: tutto sarà in avanzo e causerà quest’altro bene, che stareti fuor di pericolo di metter la canella alla botte Candiotta, de che già mi scriveste. Però statte allegramente e pigliatele a bel aggio. Fra tanto staremo a veder, come passaranno le cose de questi grandi, e a capitolo, se risolveremo della nostra, e vi avisarò, quanto avereti a far. Nientedimanco, come per l’altre mie vi ho scritto, se possete accapar qualch’altra cosa, per non star ozioso, ve n’esorto assai: perché la nostra non vi può mancar, e se non oggi, domane; e così verrò ad esser connumerato fra li vostri tributarii alla fabrica del palazzo. Della cosa di Perosa non mene piglierò altro impazzo, se non quanto Voi mi scriverete. Fatela col signor Duca, che di qua non mancarò di favorir il negozio per quanto potrò. Del resto son tutto vostro, come già sapete, e il cancellario niente manco di me; qual vi si raccomanda terribilmente, e io me offero e dono. Quando sareti con messer Simone, raccomandatemegli, piacendovi, sencia fine; e state sano. Di Monte Oliveto il dì 20 di febraro del XLVIII. Tuto vostro il Generale de Monte Oliveto Al magnifico messer Giorgio Vasari Aretino e come fratello. In Arezzo. 
 
Excellente messer Giorgio onorandissimo. La vostra lettera mi è stata molto cara e se stamperete l’opera senza figure, per non perdere tempo e denari, vi darà onor in vita e dopo morte. E voi con quel galante padre arete oggi mangiata un gran ronbo in canbio delle tinche da Bentina, qual solete toccar mezzo cotto in Firenze. Amatemi, perché vi amo di quore, e dateci nuova di voi, avanti che partite per Milano; e non son fuora di speranza di avervi a goder con quelli frati bianchi, vostri favoriti, e condurvi al museo. E vi bacio le mane. Da Roma il Sabato Santo 1548. Servitore el Vescovo Jovio.  Al excellente messer Giorgio Aretino, mio onorandissimo. In Ravenna. 
Molto magnifico Signor mio e’ compare. Dapoi che io non ho possuto, come molto desideravo e speravo, nel ritorno suo da Roma godere e servire qui Vostra Signoria, lo faccio però con l’animo, con che la prego al comandarmi, poiché ben sa, quanto desideri servirla. E si bene ciò farò con poche virtù, facultà e fortuna, che in me al solito trovasi, succedarà però con una perfectissima fede e voluntà; con che pregandoli ogni contento, le bacio le mane. Di Siena il dì 20 d’aprile 1567. Di Vostra Signoria Affezionatissimo Servitore et compare Federigo delli conti di Monte Acuto. Al molto magnifico signore mio e compare, messer Giorgio Vasari. Fiorenza. 
Messer Giorgio amatissimo. M’avete data la vita a farmi veder parte del commentario, che avete scritto de gli artefici del disegno, che certo l’ho letto volentieri e più par degno d’esser letto da ognuno per la memoria, che vi si fa di molti uomini da bene, e per la cognizione, che se ne cava di molte cose e di varii tempi, per quel ch’i’ ho veduto fin qui, e che voi promettete ne la tavola davanti. Parmi ancora bene scritta e puramente e con belle avvertenze. Solo vi desidero che se ne levino certi trasportamenti di parole e certi verbi, posti in fine, che si fanno talvolta per eleganza e a me generano fastidio. In un’opera simile vorrei la scrittura apunto come il parlare; e questa è così veramente, se non in pochissimi lochi, i quali rilegendo, avvertirete subito, e s’emenderanno facilmente. Del resto mi rallegro con voi, che ne la professione altrui abbiate fatta sì bella e sì utile fatica, e vi annunzio, che sarà perpetua; perché l’istoria è necessaria, e la materia dilettevole. Messer Alessandro vi ricorda la promessa, che gli avete fatta d’immortalare ancor lui. Se mi farete vedere il rimanente, mi sarà gratissimo. E se mi porrete in grazia de l’abbate Don Giovan Matteo, ve n’arò obbligo. Non ho tempo di ragionar più questa sera con voi. State sano. E quando siate ricco fino a un certo che, contentatevi e lassatevi rivedere. Di Roma ali 15 di dicembre 1547. Il vostro Annibal Caro. Al magnifico e mio come fratello messer Giorgio Vasari Aretino, Pittore Eccellentissimo 
Molto magnifico messer Giorgio. Per la vostra lettera abbiamo inteso, quanto ne scrivete, e vi ringraziamo della vostra solita amorevolezza. E circa all’interesse vostro si è commesso al fattore generale, che sopraseda fino al ritorno, che farete di Roma, li conti fra di voi et la Religione. Quanto alle reliquie di Santo Stefano papa et martire si desidera grandemente, che proccuriate ne sia fatta grazia da Sua Santità, secondo ne date intenzione, la qual cosa quando segua ci sarà di tanto contento, che maggiore non possiamo desiderare. Et senza altro dirvi vi ci offeriamo. Che il Signore Dio vi contenti. Dato in Pisa e palazzo di nostra residenza il dì 20 di marzo 1570. I XII cavalieri del consiglio dell’ordine di Santo Stefano Horatio Urbaro Grancancelliere, Jacopo Accolti vostro cancelliere. Al molto magnifico messer Giorgio Vasarii, nostro honoratissimo. A Roma. 
Magnifico messer Giorgio mio come fratello carissimo. Quando passai per Fiorenza, fra le molte altre contentezze, ch’io gustai, fu il vedere e conoscer voi, come feci per molta cortesia vostra; e mi è poi restato sempre pronto il desiderio di farvi servizio, dove dell’opera mia vi fosse stato bisogno. Et intendendo le vostre Vite de pittori et scultori esser mandate fuori alle stampe, le comprai costì legate in tre volumi, le quali legendo ho gustato molto il valor di quei eccellenti uomini et la vostra somma diligenza. Ora m’occorre, che io ho smarito il primo volume che contiene la prima e seconda parte delle predette vite; e mi è rimasta la terza parte sola divisa e legata in doi volumi. Desiderarei per mezzo vostro aver costì il predetto volume o sia le due prime parti per accompagnarle col restante, certificandovi, che mi farete piacer grandissimo e ve n’averò infinito obligo. Oltra che messer Baldasar Suares, dator della presente, sodisfarà al prezzo e prenderà cura di mandarle slegate, come le desidero. Et con tal fine con tutto il cuore mi vi raccomando et offero. Di Roma alli XI di ottobre MDLXX. Vostro come fratello il cardinale Lomellino Al Magnifico et mio come fratello Messer Giorgio Vasari, Architettore di Sua Altezza, a Firenze. 
Molto magnifico Signore Cavaliere. La bontà e giustizia di quella è così grande et da noi così ben cognosciuta, che senza dubbio per questo capo è superfluo lo scrivervi quanto per questa li scriviamo, ma il debito del’offizio che teniamo ricerca e ci astringe a farlo. Imperò sapendo che Vostra Magnificenza è in termine di risolvere la valuta della muraglia che ha fatta maestro Alfonso in virtù dell’autorità che li fu data dalli Rettori antecessori nell’instrumento dell’apalto et cottimo fatto fra loro et detto maestro Alfonso, la preghiamo caldamente, abbi per raccomandato questa piissima confraternita nel fare essa dechiarazione e maxime, perché oltre il benefizio di detta confraternita è ancora per risultarne il benefizio de tutti li altri luoghi pii di questa città e cittadini particulari che edificano, come Vostra Eccellenza sa, e li diciamo di certo che molti aspettano il giudizio nel presente negozio commesso a quella per valersene nell’altre muraglie, e così detto suo giudizio è de molta importanzia per detta fraternita et per altri nelli edifizii che si fanno ora e si faranno nello advenire; siché molto caldamente lo preghiamo, abbi per raccomandato detta confraternita e tutta la università di questa citta nel fare tale dechiarazione; et con questo fine molto di core ce li offeriamo et raccomandiamo, pregando Iddio per la prosperità e contento suo. D Arezzo il dì 3 di luglio 1573. Di Vostra M. S. Affezionatissimi Li Rettori della Fraternita Al Molto magnifico Signore Cavaliere messer Giorgio Vasari osservandissimo. 
Molto Magnifico Signor Cavaliere. Non mi pareva poter dar nuova di me, prima che non avessi basciati i piedi a Sua Santità, come ho fatto questa mattina con l’introduzzion del nostro monsignor San Galletto, il quale per amor di Vostra Signoria ha molto a cuore il negozio. Nostro Signore ha udito attentissimamente tutto quello che gl’ho esposto di bocca. Ma il processo et l’altre scritture ha rimesso di voler veder con maggior oportunità; et allora ascolterà ancora, quanto mi resta dì dir in questa materia per la piena informazion del fatto, mostrando intenzion e desiderio di dar buono ordine per la spedizion con la quiete della città e satisfazzione dei serenissimi patroni: che è quanto posso dirle per ora intorno a questo particolar. Aggiognendo poi, che io presentai con la lettera di Vostra Signoria il ritratto di Camaldoli a Sua Beatitudine; et se l’ambasciadore di Spagna non strigneva l’audienzia, che fu ancora causa, che si tagliò la relazion di San Donato, mi averia servito per addomesticarmi un poco; mostrando Sua Santità molto piacer et del ritratto et delle nuove, che gli detti di Vostra Signoria; alla quale mi raccomando di buon cuore con questa fin et prego per ogni suo contento. Da Roma a' 6 di ottobre 1571. Di Vostra Signoria amorevolissimo fratello Spinello, Vescovo di Montepulciano La prego, che sia contenta di basciar umilissimamente le mani in mio nome a Sua Altezza con darle parte di quel poco che si è fatto, se le parerà. Al molto Magnifico come fratello hon’, il cavaliere Giorgio Vasari. A Fiorenza. 
Molto Magnifico Signor mio e compare. Desidero di fare sei coperte da carriaggi garbate, come narrerà a Vostra Signoria il presente mio mandato; e perché non saprei cio mettere bene ad effecto senza lo aiuto de disegnio di quella, la prego, non mene manchi, che metterei ciò con tanti altri oblighi che tengo con Vostra Signoria Alla quale stando al solito con desiderio di servire, baso le mani. De Pisa il dì 24 de 9.re LVII. Di Vostra Signoria Servitore e compare Federigo delli conti de Monte Acuto. Al Molto Magnifico Signor mio e compar messer Giorgio Vasari de Arezzo. Fiorenza. 
Eccellente Signor Giorgio. Eccellentemente ha dilettato Sua Eccellenza la representazione che gli fate con la vostra de XIIII delle rarissime essequie del divino Michelangelo; et a me ha comandato, ch’io velo scriva. Non insuperbite, se ben la gloria è tutta vostra, ma vivete lieto, dovendo esser sicuro, che questi giovanetti, che sì virtuosamente fanno a gara, v’onoreranno et immortaleranno, acciò teniate in cielo al Bonarroti la medesima dolce compagnia, che gl’avete tenuta infra li mortali. Et con questo mi vi raccomando. Che Dio vi conservi. Da Caffaggiuolo il dì XVI di luglio MDLXIIII. Di Vostra Signoria Servitore di cuore Bartolomeo Concino. Al magnifico et molto eccellente messer Giorgio Vasari, maestro on’. Fiorenza. 
Magnifico Messer Giorgio. Io sono tornato pure iarsera da Teracina con certi auditori di ruota per conto delle padule Pontine, quale si litigano; e questa è stata la ragione, ch’o non ho scritto a Vostra Signoria né mandato i disegni. Ho trovato la Vostra qui, la quale sollecita i disegni, quali li mando con le misure delle porte. Non so, s’ella vole li membri misurati, che sarà più lunga storia; pure la ne scriva suo animo. Io avea cominciato la pianta in netto per disegniarli tutti; ma poi ch’ella non se ne cura, li mando così, come la vedrà, quando li abbia auti dal procaccio aportatore. Le niche fuora e drento non le ho scizzati, perché ci sono stampate tanto bene, ch’io vedrò di averle e mandar con questa, perché Vostra Signoria le potrà poi donare a qualche amico costà; e penso che vi sieno le misure: se non, le manderò. Del San Giovanni manderò per l’altro, ancor che non importerà molto; ma ho troppo da fare, però la veglia aiuterà. Da questi pittori io non ho tempo, però non dico altro, cioè da afrontarli delle promesse. Credo sarà con questa la risposta di messer Taddeo. Se io arò inteso bene la di Vostra Signoria, me ne avedrò, perché di qua s’era schizzato la porta di bronzo, e dove sono le storie e tutto, secondo ch’io ho inteso lo di Vostra Signoria scritto; dove ho durato fatica un pezzo. Altro non so che dire, salvo ch’io son di Vostra Signoria al solito et... delli amici. A mi si sdimenticava della spesa del modello: farò, quanto la ne dice, ancor ch’io la aspettassi dalla... che ne tiene le scritture. Io mando la stampa. Non v’erano se non quella indice che fuora si... Mostra. Dice, la farà e me la darà o ‘l disegnio, ch’io farò, o quella vi manderò, come io potrò prima. Adio. Di Roma alli... Di settembre nel '64. Servitore affezionatissimo Tiberio Calcagni. Con quelli sarà la cosa, che la Signoria Vostra mi ha domandata di quella porta. Al Molto Magnifico messer Giorgio Vasari, Pittore eccellentissimo a Fiorenza. 
Molto Magnifico Signor mio osservandissimo. Io ho fatto più che Carlo in Franza in questa Mantova, poiché col studio ho cacciato la quartana e con le prediche ho cavato, da ogni Santi in qua, sei milla scudi di man a’ Mantovani per i poveri della cità e particolarmente vergognosi. Il Duca dà fino al raccolto trenta saca di grano e cinquanta scudi al mese; il cardinale quaranta sacca e cento scudi; madama fin da Casale ha mandato elemosina di venti sacca al mese; tutti i signori d’uno in uno, se ben sono stati fuori, intesa l’opra, se sono condennati da loro; così tutt’i cittadini, tutti d’uno in uno, e tutti i mercanti: tanto che si pasceranno mille cinquecento e più boche fino al racolto di quest’elemosina, la quale se non era fatto, morivano per l’estrema carestia di fame tutti questi poveri, che sono tutte persone ben nati, perché i forfanti si pascano de l’ospitale. Questo vi ho scritto, perché voi sapiate, che son stato poco solecito a scrivere. Son stato tanto più ardendo a far dell’opre, che gioveranno anco a voi, che forse mi acresceranno tanto in grazia de Dio, ch’egli udirà volontieri i preghi che faccio per voi, Signor Georgio carissimo, la salute del quale per la singolar mia affezione è congionta con l’istessa salute mia; talmente ch’ogni suo bene reputo mio, e ogni suo affanno, ch’a Dio non piaccia mai di darlene alcuno, mi premerà come mio medesimo. Io non so ancora, che sarà di me questa quaresima: i frati sono ostinatissimi in voler ch’io vadi a Bergamo. Ma io aspetto il cardinale per farli riverenza, avanti ch’io parta, e per intender, se egli persevera nella volontà ch’io vada a Casale, come mi disse quest’estate; e del tutto vi darò aviso. Volendomi scrivere, inviate le lettere a messer Michele dal Sole, mastro delle poste in Mantova, che egli me le manderà dove sarò. Così io vi scrivarò per mezzo suo, perché è buono vechio e tutto mio. Non altro. Vi bascio le mani e mi raccomando. Da Mantova a dì 12 genaio del LX. Vostro come fratello e servitore Don Gabriello Fiamma. Al magnifico Signor Georgio Vasari, suo sempre osservandissimo. Firenze. 
Carissimo nostro etc. Se ben noi ci rendiamo certi, che sanza ordine nostro non lasseresti trarr’ copia d’alcuno di quelli ritratti venutici dal museo del Jovio, nondimeno, perché più resolutamente ne possiate risponder l’animo nostro a chiunque ve ne richiedessi, vi commettiamo, che non permettiate né concediate ad alcuno, che ne ritragga per quanto stimate la nostra grazia, e state sano. Da Livorno. A dì 24 d’aprile 1558. El Duca di Fiorenza. Giorgio Vasari. Fiorenza. 
Molto magnifico come fratello. In risposta della lettera dì Vostra Signoria de’ 17 del presente le dico, che è troppo lungo il tempo, che piglia al suo venire a Roma fino a Natale: però se ella potesse venir prima, sarebbe di magior sodisfazzione a Nostro Signore et a me di molto magior piacere. Ma se la ritiene il servizio del signor Gran Duca, come ella scrive, non sono per dirle altro se non sollecitarla, che si spedisca quanto più presto sarà possibile. Mi sono allegrato infinitamente che Sua Altezza sia risanata e mi farete piacere baciarle la mano da mia parte. E non essendo questa per altro, me le raccomando. Di Roma a XXIIII de' 9bre 1571. Di Vostra Signoria affezzionatissimo fratello il cardinale Cesi. Al molto magnifico come fratello cavalier Giorgio Vasari. Fiorenza. 
Molto magnifico signor come fratello. Questa serà per dire a Vostra Signoria che parlando io oggi con Nostro Signore, mi ha ordinato, che le scriva, che ormai è tempo di venire a Roma; e quanto prima ella venirà, tanto più le serà caro. E perché Vostra Signoria avrà da fare diverse pitture, menarà con lei quei giovani che le pareranno a proposito. Et in una delle sale da basso, avendolo io proposto a Nostro Signore, è risoluto, che si dipinga l’onorata vittoria, avuta questi giorni contra Turchi: però Vostra Signoria potrà venire, come ho detto, a questa volta quanto prima, e me le raccommando. Di Roma a' X di novembre 1571. Di Vostra Signoria Affezionatissimo fratello Il cardinale Cesi. Al molto magnifico Signore come fratello, il cavaliero Giorgio Vassari. Firenze. 
Molto Magnifico Signor mio. Se ben tutti gli affari de lo spedal degli Innocenti di Fiorenza (come di luogo pio e degno d’esser aiutato da ciascuno) mi sono assai raccomandati per loro stessi, parendomi, che così ricerchi il debito di Cristiano e l’opere, piene di carità, che giornalmente vi si fanno, tuttavia l’aggiugnervisi di più le preghiere affettuose di persona tanto a me grata, quanto è Vostra Signoria, et a chi tanto desidero e sono obbligato di satisfare, m’infiamma di maniera a pigliarne la protezzione, ch’io non potrei con maggior caldezza affaticarmi negli interessi miei proprii. Ella adunque resti ben resoluta, che per quanto comporterà l’onor mio nell’informazione, qual devo dare in questo negozio a Sua Altezza, mi starà sempre davanti il benefizio de lo spedale et l’affezzion che porto a Vostra Signoria, che così strettamente melo raccomanda. Alla qual non posso mancar di ridurre a memoria con la presente occasione, che i frati della mia chiesa dì San Francesco a Montaguto mi stimolan quasi ogni giorno per la tavola, ch’io promessi già lor liberamente, sotto l’offerte cortesissime di lei, che l’aspettan con tanto desiderio, che maggior non si potrebbe imaginare. Et io gli ho intertenuti sempre con la speranza che Vostra Signoria vi porrà mano per la prima commodità. Né per questo ho voluto scriverlene insin ad ora, essendo certo, che più possa in lei il desiderio di compiacermi, che qualunche altro ricordo che da me le ne sia dato. Quando che l’averà qualche vacanza dalle cure sue più importanti, la prego, che vi rivolga il pensiero per amor mio, promettendosi, che nell’occorrenze conoscerà, ch’io non sono ingrato de’ benefizii ricevuti; con che la lasso, baciandole le mani e pregando Dio per la sua conservazione. Di Siena li X d’ottobre 1571. Di Vostra Signoria Servitore et compare affezionatissimo Federigo delli conti de Monte Aguto. Al molto Magnifico Signor mio et compare oss., messer Giorgio Vasari d’Arezzo. 
Molto magnifico cavaliere. Mi è stato caro l’aver inteso da le vostre lettere de XX, che siate gionto sano e felicemente in Fiorenze; e carissimo mi sarebbe stato che voi aveste possuto dirmi tutto il contrario di quello che mi dite del stato del Serenissimo Gran Duca. Pur dovemo anco sperar, che la stagion presente e l’età non grave di Sua Altezza, accompagnata da la grazia di Dio, lo ridurranno presto in miglior essere. Li disegni per la Paulina saranno grati, quando verranno. Vi ringrazio de li offizii, fatti a mio nome, e vi prego contento e sanità quanto desiderate. Di Roma a li XXVII di giugno MDLXXIII. Vostro il cardinale di Como. Al Molto magnifico cavavaliere Giorgio Vasarii Amico carissimo. ) 
Molto magnifico signor come fratello. Alla lettera di Vostra Signoria di X di giugno, nella quale mi scriveva sopra il particulare delle reliquie di Santo Donato, ho differito sin ad ora di rispondere, perché non prima s’è potuto del tutto espedire, quanto in ciò era di bisogno. Ora (Dio grazia) la cosa ha avuto l’estrema mano da monsignor illustrissimo di Verzelli et me, et anco giontamente aviamo fatto offizio con Nostro Signore, acciò s’abbino anche le bolle favoritamente, sì come credo, ch’a pieno le ne darà ragguaglio il reverendo canonico Scorrecci, qual per tal causa è venuto a Roma. Et a me non resta altro che dirle: se non che per l’affezzione, che lei mostra di portare alla memoria dell’Alciato mio et per i meriti dell’eccellente virtù sua, io sarò sempre desideroso di farle ogni piacere. Né occorrendomi altro per ora, fo fine, pregandole da Nostro Signore ogni bene. Di Roma il dì primo d’agosto 1573. Di Vostra Signoria molto magnifica Come fratello amorevole Il cardinal’Alciato. Al Molto Magnifico come fratello, messer Georgio Vasarii, Cavaliere di Santo Stefano. Arezzo. 
Giorgio Vasari. Avendo noi, conforme alla nostra scrittavi ultimamente, commesso al fattore generale che non vi desse alcuna molestia per il debito che tenete con la Religione del fitto di Passegli, non è stato rescritto da l’aud.re m. Domenico Bonsi che il ritenere in sospeso e differire le riscossioni; è grazia che si aspetta a Sua Altezza Serenissima, e perciò abbiamo voluto darvene avviso, a fine che possiate ricorrere dalla presata Sua Altezza o dare ordine per il pagamento, non possendo altramente compiacervi secondo il desiderio nostro. Et senza altro vi ci offeriamo. Che il Signore Dio vi contenti. Dato in Pisa e Palazzo di nostra Residenza il dì 28 di marzo 1571. 
Magnifico et carissimo come fratello. Non era necessaria la congratulazione, che avete usata meco con l’occasione della nuova promozion mia al vescovado di Pistoia, perché il reciproco amore, che è stato continuamente, et è infra di noi, mi fa certissimo del molto contento, che n’avete ragionevolmente sentito. Con tutto ciò ve ne ringrazio, ma non voglio già offerirmivi per quello che possa esser buono a benefizio vostro, poiché voi dovete sapere, che ven’avete a valere sempre, come di cosa propria. Et col raccomandarmivi strettamente, prego Dio, che vi conservi e prosperi. Di Roma il dì XIIII di marzo 1573. Vostro l’eletto di Pistoia. Al Magnifico et carissimo messer Pietro Vasari etc. Fiorenza. 
Eccellentissimo messer Giorgio mio. Io devorai il vostro libro subito subito che l’ebbi e son restato tanto meravigliato che pare impossibile, che voi vagliate tanto col pennello, poiché avanzate voi stesso con la penna. Io notai quel poco che mi parve e vi conforto a stampare il libro a buon conto. E moia e crepi chi ve ne ha invidia! State sopra di me, che sarete immortale. Aspetto la tela de le sei teste per farvene onore con questi signori. Francesco Salviati è venuto qua a l’odor de la morte di Perino, ma vedo il papa occupato in altro che in far la sala grande. Io vi bascio il riccio, e il signor Botti vi dirà il resto. Di Roma alli X di dicembre MDXLVII. Servitore el Vescovo Jovio Al eccellentissimo pittor messer Georgio di Arezzo, mio carissimo In Arimino. 
Magnifico Messer Giorgio. Mandovi l’alligate; e se altro devo fare, mi sarà caro adoperarmi per voi, e per non levar tempo e a voi e a me fo fine e raccomandomi di cuore. Di Pisa il dì 15 d’aprile 1563. Tutto, tutto vostro Bartolomeo Concino. Al magnifico e eccellente Signor mio honorando, messer Giorgio Vasari, a Fiorenza. 
Molto magnifico Signor mio e compar. Ogni occasione, che me si presenterà da servir Vostra Signoria, mi sarà sempre di somma grazia, e non mancherò mai di servirla. Il che sì bene farò con poco sapere, facultà e fortuna, che in me come sempre trovasi, superirà la perfectissima fede, voluntà et animo mio, sia certa Vostra Signoria. Alla quale si manda per le mani del governatore lo schizzo della factione della Badia o Monistero, cioè di quella scaramuccia segnalata che dopo qualche dì della presa di essa si fe’, perché si Vostra Signoria volessi la presa di detta badia, che fu ancora factione molto segnalata, e molto più importante ci andaria qualche altro particolare, che non è in questo per l’artiglierie che si condusseno, batterie che si fece, e de le gente inimiche in altre parte e tratti del signor Piero con asaltar quasi all’improviso il campo nostro, per divertire, sì bene non li riuscì, tal presa et altre simili cose. Però questa, che si manda, è lo schizzo, come ho detto, della scaramuccia. Il quale non so ancora come satisfarà a Vostra Signoria, poi che non meglio lo ha saputo far il pittore, con tutto che io sia stato seco sul sito e mostroli, quanto ho saputo, e particolarmente le lontananze: perché da Siena a tal badia è da un miglio, e dalla badia alli forti nostri da dua. Né parmi, che si mostri bene le vallate e monti, che vi sonno, e consequentemente le nostre battaglie, maxime de’ cavalli, che stavano di verso ponente alla badia; né anche bene quelle scaramuccie che a l’intorno da più bande si facean, sì bene il forzo era intorno a Santa Bonda, quale fu da prima quel dì occupata da’ nemici e da noi toltali. Però a tutto so superirà Vostra Signoria con la sua insuperabile virtù; quale così come tanto di gran lunga avanza le altre delli nostri poco fortunati paesi, conviene ancora, che il simile siano li meriti e reconoscimenti, di che oltre alli passati e presenti, che con grandissimo contento odo per la sua, tengo certo, che dal comune patrone li saranno de’ maggiori porti, oltre alla perpetua et immortale gloria di quella. Alla quale non voglio restare de nuovo pregar, non si scordi dove sian le storie del signor Giovanni accendermici servitore: come li ero in casa, con tutto che fanciullo, et alla guerra di Milano, sì per la laude che mi pare de riportarne, come che ancora che accendendomi in queste altre guerre appena similmente come in altro la lunga e (son certo) fidelissima et di buon animo servitù mia con questa illustrissima et particolar casa, che de tutto, oltre a tanti altri, terrò obligo con quella. Alla quale baciando le mani con tutto el cor, mi offero e recomando, come fa anche mia moglier alla signora sua consorte. Di Siena li XXVI de gennaro 1563. Di Vostra SignoriaServitore et compare Federigo delli conti de Monte Acuto. Al Molto magnifico Signor mio e compar, Messer Giorgio Vasari de Arezzo. Fiorenza. 
Messer Giorgio molto onorando, salute. Le lettere vostre di 24 di dicembre, ricevute qui in Monte Oliveto, me sonno state tanto grate e di piacer quanto cosa che allora avesse possuto aver, inteso che sete sano, e che l'opera costì è quasi condotta al fine. E certo, se Scolca fusse, dove è Arezzo, non mi teriano le catene, ch’io non venisse a trovarvi e per vederla e per cicalar un pezzo con voi così saporitamente, con quella satisfazione dell’altro e de l’uno ch’è il solito nostro. Ma essendo per impossibile, andaremo aspettando miglior comodità, pur che il diavolo non se ce interponghi per li dispareri de questi principi e impedischi li nostri dissegni; il che dubito grandemente secondo li avisi, tengo da Milano. Però stando queste cose in aria, mi pareria, anzi che vi exorto, che vi rissolveste di andar a Vinezia secondo il primo dissegno; e venendovi per le mani qualche partito onorevole, non lo lassaste andar, come avete fatto quello d’Urbino, perché se l’opera vostra non si potrà far quest’anno, se farà un altro, e tutto vi sarà in avanzo. Circa la cosa di vostro fratello, vi mando una polizza di Don Cassiano, per la quale intenderete il tutto. Della cosa di Pisa trovai il maestro de l’Opera e parlai con lui sopra della cosa che mi ragionaste, e trovai, che era accomodato insieme col monasterio, come penso vostro fratello vi averà avisato. E per ora non occorrendo altro, facio fine e di core me vi raccomando insieme col cancellario. Di Monte Oliveto il dì 25 di gennaro del XLVIII.  Tuto il vostro Don Ippolito, Generale de Monte Oliveto.  All’molto eccellente pittor, messer Giorgio Vasari Aretino, come fratello onorando. A Rimini.  La polizza di Don Cassiano acclusa alla lettera dice:  Circa al fratello di messer Giorgio subbito, tornato da Gobbio, parlai al cardinale; e fu contento si accettasse in Sapienzia per la prima vacanzia doppo certi, che ce ha messo Sua Signoria Reverendissima. E tanto ho scritto a messer Giorgio per doi nostre, dirette al padre abbate di Gobbio, che le mandasse. Bisognaria, che venisse a dipositare li dinari e fare el contratto e abitasse in Perugia, infino che vacasse el loco, perché el cardinale promette; e non si trovando presenti alle vacanzie, viene qualche recomandato da casa Farnese o altri signori, e pigliano gli lochi delli absenti: benché non ce sono vacanzie per uno anno, si non si adotorasse qualcuno inanzi el tempo o morisse qualche uno. 
Messer Giorgio carissimo e onorando etc. Da altri che da me so che intenderete il successo del nostro capitolo, ito tutto al contrario di quello che universalmente si giudicava: del che io ne sono più contento assai che se in me stesso fussi cascata. Io me ne torno a San Miniato, donde mi partii. Ho parlato con il padre ariminese, il quale è di mala voglia e spaventato per amore vostro, perché pensava contentarvi con 250 ducati; e gli pare, che quella monstri non si contentare pure di 300. Vi voglio pregare, che non guardiate in 50 scudi; perché so, che voi ne fate bene in ogni modo, e vi potranno giovare per più di 500, e vi manterrete l’amico obligato, che non vi sarà mai ingrato. Sì che fate a mio senno, che vi consiglio più per utile vostro, che voi non pensate, se bene vi esorto a fare piacere: e di tanto vi prego. E ricordatevi, che sono tutto vostro. Altro per la presente non mi occorre, salvo che a voi del continuo mi raccomando. Che Dio vi conservi felicissimo. Da Montoliveto di Chiusure alli 27 di aprile 1548.  Il tutto vostro affezionatissimo Fratello Miniato Pitti. Al magnifico messer Giorgio Vasari d’Arezzo, pittore eccellente e suo osservandissimo. A Ravenna. 
Magnifico Nostro carissimo. Mentre che servite a Sua Beatitudine, potete persuadervi di servir a Noi proprii, siché tirate innanzi quell’impresa per lassare infra l’altre onorate memorie della Santità Sua questa ancora, la quale a voi sarà parimente di perpetua lode. Et quando a Sua Santità parerà tempo di rimandarvi a dare perfezzione all’incominciata della cupola, sarete da Noi molto ben visto al solito, che sapete l’affezzione, che vi portiamo. Et state sano. Di Fiorenza li 21 di gennaio 1572 Don Francesco de Medici, Principe di Toscana. Al Magnifico cavaliere Giorgio Vasari, Nostro carissimo. Roma. 
Ad perpetuam rei memoriam. Superni dispositione Rectoris in eminentis dignitatis apostolicae specula, meritis licet imparibus, constituti, circa ecclesiarum quarumlibet praesertim collegiatarum et personarum in illis diuinis laudibus insistentium salúbrem directionem uigilantes, nonnunquam dignitates in illis consistentes ab aliqua parte onerum illis impositorum de consensu illarum fundatorum eximimus et liberamus ac desuper disponimus, prout rerum pensatis circunstantiis conspicimus in Domino salubriter expedire. Sane exponi Nobis nuper fecit dilectus filius Georgius Antonii Vsarius (sic), ciuis Aretinus, miles sancti Petri, familiaris Noster, quod cum in eloctione decanatus collegiatae ecclesiae Assumptionis B. Mariae Virginis Aretinae per Nos apostolica auctoritate ad ipsius Georgii instantiam erecti, qui inibi dignitas secunda existit, eius decano pro tempore existenti, quod singulis solemnibus et aliis festiuis, necnon singulis tribus per eundem Georgium ad eius libitum eligendum cuiuslibet haebdomadae diebus missam ad altare maius eiusdem ecclesiae per eundem Georgium in honorem diui Georgii fabricatum pro sua parentumque suorum animarum salute et non ad aliud altare celebrare inter caetera perpetuo teneatur, iniunctum fuerit, dictusque Georgius re ipsa expertus sit onus celebrationis missarum huiusmodi nimis graue existere. Cupit onus ipsum ad celebrationem missae in singulis solemnibus et aliis festiuis ac secunda feria cuiuslibet haebdomadae de caetero duntaxat obligari, bonaque per eum pro mensa seu massa capitulari eiusdem ecclesiae, prout in eadem erectione promiserat, empta dilectis filiis capitulo eiusdem ecclesiae in euentum recusationis illorum acceptationis per capitulum huiusmodi faciendae per loci ordinarium consignari posse, eidemque Georgio, ac pro tempore existenti eiusdem decanatus patrono seu patronis verbi Dei conciona torem ordinis fratrum Praedicatorum uel alterius ordinis sufficientem per ipsius ordinis Generalem ac superiorem approbandum pro concionibus in eadem ecclesia tam quadragesimali et aduentus Domini quam aliis anni temporibus sibi beneuisis conuocandi licentiam et facultatem impartiri. Quare idem Georgius Nobis humiliter supplicari fecit, quatenus in praemissis opportune prouidere ac pio eius desiderio hac in parte fauorabiliter annuere de benignitate apostolica dignaremur. Nos, qui quorumlibet Christi fidelium vota ad exauditionis gratiam libenter admittimus, dictum Georgium a quibusuis excommunicationis etc. censentes, ac huiusmodi supplicationibus inclinati, modernum et pro tempore existentem dictae ecclesiae decanum ad celebrationem missae in singulis solemnibus et aliis festiuis, necnon secundae feriae cuiuslibet haebdomadae diebus ad altare praedictum celebrandae de caetero et in perpetuum duntaxat teneri et obligatum existere, eumque a celebratione in reliquis duobus aliis diebus cuiuslibet haebdomadae exonerando de ipsius Georgii consensu apostolica auctoritate tenore praesentium eximimus, necnon loci ordinario bona praedicta per ipsum Georgium iam, ut praefertur, empta eidem capitulo in euentum, quod capitulum huiusmodi illa ab eodem Georgio recipere recuset, uel aliqua differentia super illorum receptione oriatur, consignandi, necnon dicto Georgio, ac pro tempore existenti eiusdem decanatus patrono seu patronis aliquem verbi Dei concionatorem idoneum et sufficientem Praedicatorum uel. alterius ordinis per illius Generalem aut alium superiorem et ordinarium approbandum pro uerbi Dei praedicatione in eadem ecclesia tam quadragesimali et aduentus Domini quam aliis anni temporibus sibi bene uisis facienda, cuiusuis alterius licentia desuper minime requisita, quoad vixerit conuocandi plenam, amplam et liberam licentiam et facultatem anctoritate et tenore praesentis concedimus et impartimur. Decernentes dictum Georgium super praemissis a quocumque quauis auctoritate molestari, perturbari, inquietari aut uexari nullatenus posse; sicque per quoscunque iudices et commissarios, quauis anctoritate fungentes, sublata eis etc. attentari. Quocirca venerabilibus fratribus Patriarchae Alexandrino, causarum Curiae Camerae Apostolicae generali Auditori, ac episcopo Aretino seu eius vicario in spiritualibus generali mandamus, quatenus ipsi uel unus eorum, per se uel alium seu alios, praesentes litteras et in eis contenta qúaecunque, ubi et quando opus fuerit, ac quotiens pro parte dicti Georgii, et pro tempore existentis ipsius decanatus patroni seu patronorum aut dictae ecclesiae decani uel alicuius eorum fuerint requisiti, solemniter publicantes, illisque in praemissis efficacis defensionis praesidiis assistentes, faciant auctoritate Nostra Georgium ac patronum seu patronos uel decanum praedictos illorumque simgulos statuto, ordinatione, concessione, impartitione, decreto aliisque praemissis iuxta praesentium continentiam et tenorem pacifice frui et gaudere. Non permittentes illos seu eorum quemlibet per capitulum seu canonicos dictae ecdesiae seu quoscunque alios quomodolibet indebite molestari, perturbari et inquietari, contradictores quoslibet et rebelles ac praemissis etc. saecularis. Non obstantibus praemissis ac felicis recordationis Bonifatii Papae VIII praedecessoris Nostri de una, et concilii generalis de duabus dietis, dummodo quis uigore praesentium ultra eres dietas ad iudicium non trahatur, ac omnibus illis, quae in Nostris literis super erectione decanatus praedicti uoluimus non obstare; seu si aliquibus comuniter etc. mentionem. Datum Romae apud sanctum Petrum etc. die 7.a Iulii 157I. a.o 6.o (anno sexto). Caesar Glorierius Am Kopf des Breve am Rande: Iulii 157I. a.o 6.o Pro Georgio Vsario (sic) Aretino. Exoneratio partis onerum in erectiòne decanatus collegiatae ecclesiae Assumptionis B. Mariae Aretinae decano iniunctorum etc. 
Molto magnifico come fratello. Ho la lettera di Vostra Signoria delli 26 del passato e nel negozio del Signor Spedalingo degli Innocenti io non sono mancato di fare ogni buono offizio per suo servizio; ma in effetto in la parte del pagamento non è stato possibile a far di manco di quello aveva resoluto già il Datario secondo ch’era inteso da monsignor ambasciadore o dal suo segretario. Mi duole di non aver possuto far più che tanto. Pigli però il buon animo, che certo non potria essere migliore di quello che è di fargli sempre cosa grata. La ringrazio dell’avviso, che mi dà del Serenissimo Gran Duca e me le offero e si conservi sana. Di Roma a VI di gennaio del LXXIIII. Di Vostra Signoria affezzionatissimo fratello Il Cardinale Cesi Al Molto magnifico come fratello il Cavaliere Giorgio Vasari. Fiorenza. 
Molto magnifico messer Giorgio. In risposta della vostra delli VIIII stante vi diciamo che secondo ne scrivete per causa delli beni, posti in Valdarno, che furno di Niccolò Buonagrazia et oggi di nostra Religione, non mancheremo di farne partito più presto con voi che con altri per il pari prezzo, ogni volta che Sua Eccellenza Illustrissima, Granmaestro e Signor nostro, alla quale se ne è dato participazione, ne conceda il beneplacito: che come prima si abbia, vi sene darà avviso. E come si è detto, la Religione gli concederà sempre più volentieri a voi che ad alcuno altro, sapendosi che non vi scosterete delle convenzioni giuste et oneste. E con tal fine ringraziandovi grandemente delle offerte e buono animo vostro, che tenete verso la Religione nostra, vi ci offeriamo prontissimi per ogni vostro commodo. Che il Signore Dio vi conceda ogni, contento. Dato in Pisa e palazzo di nostra residenza li XVII di agosto 1568. I XII cavalieri del consiglio dell’Ordine di Santo Stefano. Lelio Bonsi Grancancelliere. Si è dato ordine al camerario che mandin persone a far vender quelle e de l’altre posesioni: però state alegramente e ricordatevi che son e sarò senpre tuto vostro. Montalvo. Al molto magnifico messer Giorgio Vasarii, Pittore e scultore, ecc. nostro Honoratissimo, etc. Firenze. 
Molto magnifico et onorandissimo Signor Cavaliere. Ha fatto Vostra Signoria amorevolmente a darmi conto del progresso del viaggio et arrivo suo in Fiorenza; et io ho sentito con molto piacer il ragguaglio dell’esser di lei et delli avisi particolari, che la m’ha dato, ringraziandola di quelli et di tutti li altri offizii, che la mostra aver passato a satisfazzion mia, pregandola a non lassar di rinnovarli in ogn’occasione buona che le se ne porga: perché desidero assai d’esser conservato in grazia di tutti li amici et particolarmente col mezzo di Vostra Signoria, il testimonio della quale stimo, quanto veramente ricercano li meriti e virtuose qualità sue, che l’assicuro, che le ne resterò sempre con accrescimento d’obligo. Monsignor Datario ha così a cuor il desiderio di Vostra Signoria, che non ha bisogno di ricordo di persona per mandarlo a effetto. Ma sino a ora non gli sen’è porta la commodità buona. Con tutto ciò e da messer Diomede e da me gli sarà ricordato qualche volta insieme con l’altro del nostro monsignor Sedalingo delli Innocenti, che mi preme non meno che quello di Vostra Signoria medesima; et asuo tempo s’aviserà del segvito. Intanto le piacerà conservarmi vivo nell’amor di detto Signor Spedalingo et in quello di se istessa, sì come io mi proffero et raccomando all’uno et l’altro strettissimamente et con tutto l’animo. Di Roma il dì 26 di giugno 1573. Di Vostra Signoria molto magnifica affetionatissimo come fratello Il vescovo di Pistoia. Al Molto magnifico Signor cavaliere Giorgio Vasari come fratello honorando. Fiorenza. 
Giorgio carissimo, salute. A’ giorni passati ebbi una vostra de 25 del passato, a me gratissima, per via del nostro messer Nicolò da Volterra. Non sono venuto costassù, perché insino a ora sono stato infermo, sì come a Monte Oliveto mi lassasti. Ora, per grazia de Dio, posso dire d’essere quasi guarito e spero, avanti che passi tutto agosto, venire costassù per ogni modo, se cotesti padri vorranno, alli quali ho scritto. E vi porterò tutti li vostri denari e, se non vi sarete, li darò a messer Nicolò, che li ho tutti d’oro in oro. Degnatevi fare carezze a questo nostro mandato per mio amore e raccomandatemi a tutti cotesti padri eremi, massime al padre maggiore e Don Stefano e Don Clemente e Don Daniello e tutti, così al vostro Stefano e a Calandrino. A voi non dico, perché penso, non bisogni. Non altro. Cristo adempia e vostri iusti desideri. Da San Gimignano. Addì 12 d’agosto 1540. Il vostro Fratello Miniato Pitti. Allo Egregio Pittore Giorgio Vasari Aretino etc. A Camaldoli. 
Nostro carissimo. Abiamo già cominciato a fare con Nostro Signore l’offizio che desiderate, il quale speriamo di ridurlo in termine, che voi non avrete causa di rimanere ingannato della fede e buona opinione che avete concetta di Noi e restarete satisfatto delle vostre fatiche: il che non s’è fatto sin qui, perché non abiamo saputo che domandare, e qual fusse intorno a ciò il desiderio e animo vostro, del quale vi piacerà accennarcene, lassando poi di fare il resto a Noi, che c’è gratissimo ogni commodo e benefizio vostro. Trovando il ritratto della felice memoria di nostro padre o in medaglia o in altro modo, vi si manderà, acciò non lassiate imperfetta così bell’opera, aspettandone poi con molto desiderio l’usura, che ne promettete per la vostra. Intanto vi ringraziamo della memoria, che tenete di noi, e vi Ci’offeriamo sempre. Di Roma alli 29 di gennaro 1558. Vostro amorevole il cardinale Vitello. Al Nostro carissimo, messer Giorgio Vasari, pittor Aretino. Fiorenza. 
Carissimo nostro etc. Rispondendo alla vostra de 20 del presente sopra quelli assetti del fiume, vi diciamo, che per ora si è dato ordine, come si hanno a fare le sponde; e di poi all’altre cose si penserà di mano in mano, commendando voi infrattanto della diligenzia, che usate nelle cose che concernino il benefizio publico nel Nostro servizio, e state sano. Di Pisa a dì XXVIII d’ottobre 1557. El Duca di Fiorenza. Giorgio Vasari. Fiorenza. 
Messer Giorgio. Perché sia meglio intesa la dificultà della volta, che io vi mandai disegniata, ve ne mando la pianta, che non la mandai allora. Cioè decta volta, per osservare el nascimento suo insino di terra; è stato forza dividerla in tre volte in luogo delle finestre da basso, divise da pilastri, come vedete, che vanno piramidati al mezzo tondo del colmo della volta come fa il fondo, e’ lati delle volte ancora; e bisognia governarle con un numero infinito di centine; e tanto fanno mutazione e per tanti versi di punto in punto, che non ci si può tener regola ferma: e’ tondi e’ quadri, che vengono nel mezzo de lor fondi, hanno a diminuire e a crescere per tanti versi e andare a tanti punti, che è dificil cosa a trovarne il modo vero. Nondimeno avendo il modello, com’io fo di tucte l’altre cose, non si dovea mai pigliar sì grande errore di volere con una centina sola governare tucti a tre que’ gusci. Onde n’è nato, ch’è bisogniato con vergognia e danno disfare, e disfassene ancora un gran numero di pietre. La volta, e’ conci e vani è tucta di trevertino come l’altre cose da basso, cosa non usata a Roma. Ringrazio quanto so e posso il Duca della sua carità, e Dio mi dia grazia, ch’i’ possa servirlo di questa povera persona, c[h]’altro non c’è. La memoria e ‘l cervello son iti aspectarmi altrove. Vostro Michelagniolo Buonarroti in Roma d’agosto 1557. 
Carissimo Nostro etc. Atteso, quanto con la vostra delli VIII del presente vi occorreva significarci per conto di quelle stanze e altri lavori, vi diciamo, che quelle che son cominciate a dipignersi Ci piacerà che s’ammattonino, non ommettendo li pavimenti secondo l’ordine. Delle finestre aremo caro che ne siate con Francesco di ser Jacopo e con l’Ammannato per accordare le pietre con il lavoro suo; e fatta che n’arete tutti e tre insieme, dicta a bastanza, Ce ne avisiate unitamente il vostro parere. Quanto alli cartoni e storie l’ultimo ordine che n’abbiamo dato a Francesco di ser Jacopo, la voluntà Nostra è che si seguiti. Lo scrittoio Ci contentiamo che si faccia coprire di velluto chermisi. Del bisogno che Ci scrivete trovarvi e del desiderio che aresti di rimediarvi con l’aiuto Nostro n’aremo memoria, e non dubitate. Che Dio vi guardi. Da Pisa a dì VI d’ottobre 1557. El Duca de Fiorenza. Giorgio Vasari. Fiorenza. 
Giorgio mio amantissimo salute. Adesso per Scalabrin dipintore ho ricevuto le vostre lettere e inteso quanto voi desiderate circa el dipignere quella tavola in Duomo di Pistoia. E perché e’ mi pare, che essendo voi al mare, cerchiate dell’acqua, vi conforto e consiglio che volendo voi ottenere simil cosa, non operiate altro mezzo né altro favore che una letterina dello Eccellentissimo Signor Duca Alessandro al Reverendissimo Santi Quattro; e io in questo mezzo ne arò scritto ad Sua Reverendissima Signoria, faccendoli fede del vero in favore vostro e spero che ne arete onore. E se io altro per voi posso, comandatemi ad sicurtà, come potete veramente fare. Non altro. Sono sempre vostro. Mi increscie e duole assai del pericolo, avete portato. Fate qualche boto o tavoluccia, come fece quello che dipinse le grottesche al Lanfredino e sarete lib[e]ro. Vorrei, venissi qua un dì, nanzi che e’ piova; e io vi mandero il cavallo. Attendete a star sano. Cristo vi guardi da’ frati e me da spazzacammini e ciabattini. Da Pistoia alli 19 di gennaio 1534. Il vostro Fra Miniato Pitti, che già fu sciachilon, servitore. Al celeberrimo Pittore Giorgio d’Arezzo. Nel palazzo dell’Illustrissimo Signor Duca Alessandro de Medici etc. In Firenze. 
Molto magnifico Signor mio e compare. Con gran fatiga mi hanno fatto entrare nella memoria le lettere de' Vostra Signoria, che la cimatura di grana li servissi alle pitture; e ciò perché a Monteacuto non se ne usa di tal sorte. E però vedo che con la vecchiaia vanno imparando quelli che non hanno lo intelletto sì duro, come è sempre stato in me. Per il che non arà meraviglia, se non prima che ora per il procaccio le ho mandata la cimatura sopradetta dì due sorte, cioè di rosada libbre quattro et de incarnata libbre 1, once 9; che in questa si è speso lire una et soldi dua, et in quella otto a ragione de giulii tre la libbra. Et come mi venga da Monteacuto la mesura della tavola, la manderò a Vostra Signoria, alla quale se posso in cosa alcuna servir, si bene credo a poco per il solito poco poter mio, mi comandi. E le bacio le mane, essendo per prima che ricevessi la sua certo del contento, che averia preso del parentado, seguito infra li signori Baglioni e noi; né aveva da temer di quell’altro che mi acenna. Di Siena li 26 de novembre 1571. Di Vostra Signoria Servitore et compare affezionatissimo Federigo delli conti de Monte Acuto. Al molto magnifico Signor mio e compar, il Signor Cavaliere messer Giorgio Vasari. Fiorenza. 
Da frattello carissimo. Perché Sua Excellenzia viene Arrezo, come sapete, e perché noi siamo disiderosi di conpiacere a Sua Excellenzia di tutto quello che noi possiamo e maxime di una comedia d’il nostro messer Giovanni Pollastra, e perché a noi bisognia far una prospettiva alla ditta comedia, vi preghiamo, che siase contento di transferirvi fino a qui, perché noi non pensiamo poser far cosa buona senza il vostro giudizio, pagandovi tutta la vostra fatica, sì come meritamente ve si conviene alle virtù vostre. E perché voi vi possate spedir più presto, ve pagaremo garzoni o vero faremo in somma uno apontamento in quel modo che restaremo d’accordo. E tutto quello che vi sarà promisso vi sarà mantenuto, perché queste comedie dependeno dal publico: siché per amor nostro e per amor della nostra città vi preghiamo, quanto vi possiamo pregare, che voi vi degniate di transferirvi fino qua con el ditto aportator; per ch’in verità ne farete grandissimo apiacere a tutti li omeni da bene di questa città. E noi in particular vi promettiamo il canbio in tutte le occurenzie vostre, e maxime per la venuta dil vostro messer Ottaviano, qual viene con Sua Excellentia. E a me in particular mi ha riciesto di allogiar con meco in casa mia, ben che, come sapete, ho tutta la casa forata dal far mettere su quelle finestre. Non altro. Tutti dacordo. Vi ci racomandiamo e di nuovo vi preghiano, che voi non ci mancate. De Arezzo alli 9 di luglio 1540. Alli piaceri vostri Bernardino d’Arezo. Signiorotto, Signiore, Federigo. Al Prudente Giovene Giorgio di Antonio, come frattello nostro carissimo. A Camaldoli. 
Molto magnifico cavaliere. Nostro Signore ha ricevuto e letto la vostra lettera et ha anco visto e ben considerato il disegno, il quale, come bello et degno d’esser tenuto caro, non essendo stato al proposito per la Paolina, hà voluto, che lo servi appresso di me, restando sodisfattissimo della vostra amorevolezza. Et io, che vedo quanto mi amate, non posso se non offerirvi all’incontro ogni mio potere et avrò caro che conoscendomi atto a farvi servizio, vi vagliate di me in tutte l’occorrenze vostre et de vostri amici. E conservatevi sano, che con questo fine me vi offero sempre. Di Roma a il dì primo d’agosto MDLXXIII. Tutto vostro Il cardinal S. Sisto. Al Molto magnifico signore, il cavalier Giorgio Vasari etc. Firenze. 
Molto magnifico Signore cavaliere onorando. A me pare, che queste Altezze abbino gran ragione a non vi lasciare riposare, perché voi non sete nato per quietate, ma per fare: però attendete a multippliccare le memorie di voi e della vostra professione, con tanta vostra laude e con benefficio de’ tanti, che militano sotto il vostro stendardo. E mi rallegro, che non vi manchino imprese onoratissime per essercitare il vostro talento. Tirate innanzi allegramente; e se di qua vi occorre cosa alcuna, dove io possa servirvi, commandatemi liberamente, che mi averete sempre pronto al vostro servizio. L’errore delli venti scudi si corresse. E non accade dire altro, e me vi raccomando. Di Roma alli XXVI di giugnio 1573. Di Vostra Signoria Servitore Alessandro Musotti. Al Molto Magnifico Signore mio honorando, Il Signore Pittore Giorgio Vasari. Firenze. 
Illustrissimo et Eccellentissimo Signor Duca, Granmaestro e Signor nostro Colendissimo. Per informazione con reverenza si dice a Vostra Eccellenza Illustrissima come da noi si è visto un supplicato, fatto da messer Giorgio Vasari all’Eccellenza Vostra, alla quale domanda li beni, che furno già di Niccolò Buonagrazia rebelle, posti in Valdarno. Al qual supplicato Ella ha rescritto che egli intenda, se la Religione li voglia vendere, si come da esso messer Giorgio per tal conto ne è stato scritto al consiglio. E si gli è risposto che la Religione si contenterà di venderli più presto a esso che ad altri, ogni volta che ne segua il debito prezzo e cauzioni, precedente prima il beneplacito di Vostra Eccellenza Illustrissima, mettendole di più in considerazione, come più tempo fa Ella commesse per Suo rescritto che tutti li beni spezzati si dovessino vendere, fra li quali venivano compresi li sopradetti. E perché li deputati a tali vendite, che furno li cavalieri messer Bernardo Ricasoli et messer Girolamo Ciachi, ne venderno molti e le migliori poste et non hanno dato di poi esito al restante, causa che la Religione viene aggravata di spese per fattori et altro, che non comportano l’entrate di detti beni spezzati, però il consiglio saria di parere che, conforme alla mente di Quella, si dovessino vendere non solo li detti di sopra, ma ancora quelli che sono in Mugello, Pietrasanta et altri luoghi, per rispendere il ritratto di essi in luoghi più commodi e di maggiore utile o si vero depositarlo in sul Monte della Pietà, che senza dubbio alcuno se ne trarrà più frutto il doppio di quello che se ne cava di presente; e che similmente, secondo la commessione data da Sua Eccellenza Illustrissima al Balì di Firenze, egli vendessi quelli che sono al Borgo a San Sepolcro: il che non s’intende che da lui si sia per anche esseguito, che, come sia fuori del male, doverà mandare a effetto tal commessione, datane dall’Eccellenza Vostra, dalla Quale del tutto si aspetterà di nuovo la mente Sua. Che il Signore Dio sana et felicissima mantenga. Di Pisa dì XVII di agosto 1568. Di Vostra Eccellenza Illustrissima I. Est. C. 1  Devotissimo servo Lelio Bonsi Granc. E. All’Illustrissimo et Eccellentissimo Signor Duca di Firenze e Siena, fondatore e primo Granmaestro dell’Ordine, Signor nostro col. Mo.   1 Il consiglio cometa a dua altri per eseguir il rescrito Nostro, per vender tali beni spezzati, e Ci dian in nota, quali Ci restano e dove. 
Molto magnifico Signore Cavaliere, mio osservandissimo. Son certo, che Vostra Signoria si rallegra di quanto lei giudicava che sia utile e onor mio, quale per l’affezzione e amorevolezza sua può tener per fermo esser commune secco. Però rallegrissi delle cose sue, essendo quanto io tengo suo. Nella causa de le reliquie li signori canonici si sonno partiti, né so quanto successo, rendendomi certo, che l’unione sia per farsi e che le cause particular non siano per disturbare niente; né si deve dubitare de la longhezza, poi che li animi son fermi. E con pregare a Vostra Signoria ogni contento mi raccomando. Di Roma li XX di gennaro MDLXXIIII. Al Molto magnifico Signor mio osservandissimo, Il Signor Cavaliere Georgio Vasalli, in Fiorenza. 
Magnifico messer Giorgio. Vostra Signoria vedarà per la inclusa supplicazione come aviamo dato il sito delle Beccarie per insino al canto dei Sinigardi per fare le fabriche, secondo l’autorità che teniamo, e conforme al disegno suo, con condizione però, che se possa con buona grazia dì Sua Altezza far concorrere in quest’opera del Monte della pietà sino alla spesa dì dua o tre stanze, che ha bisogno quivi, e si possa pigliare un poco dell’orto del commessario e astregnere li padroni delle case a sommo piazza, come nella supplica, quale si manda a Vostra Signoria, vedarà. La preghiamo adunque per cortesia sua et per l’affezzione che ha mostrato a quest’impresa, e per essere del fatto benissimo informata e poter molto apresso Sua Altezza, prestarci sino al fine l’aiuto e favor suo, faciendone parola col Serenissimo Principe e porgendoli detta supplica e memoriale e procurando reportarne segnatura favorevole e conforme alla conclusione di esso memoriale e supplica, acciò che col nome de Dio possiamo dare qualche ordine per possere esequire, o dar principio all’esequire le disegnate fabriche; di che terremo seco molt’obligo; et il Signor Dio la conservi sempre felice. D’Arezzo alli XX d’ottobre 1570. Di Vostra Signoria Li Rettori della Fraternita et li Deputati sopra le Fabriche. Al molto magnifico messer Giorgio Vasari, Pittore et Architetto Aretino etc. 
Molto magnifico Signor Cavaliere, mio onorando. La lettera di Vostra Signoria da una banda mi è stata di piacer grandissimo e dall’altra di non poco dispiacere: il contento nasce dalla memoria, che mostra di tener di me, poiché sa, quanto io l’amo e predico per tutto la rara virtù sua. Il discontento procede dall’essere stata abbandonata da quei suoi creati, ingrati veramente delle fatiche, ch’ell’ha durato in loro. Pure l’esser sola le apporterà maggiore lode e gloria, poiché con le sue mani solamente lascerà al mondo sì onorati testimonii del suo valore et della sua dottissima mano. Solleciti la Signoria Vostra; l’assolvete quelle imprese per tornarsene da noi. Che oramai ci dà troppo martello; né Fiorenza la desidera punto meno che ‘l Vaticano altiero. Et con raccomandarmi nella sua buona gratia, le prego da Dio ogni prosperità. Di Fiorenza il dì XXI di gennaro 1572. Di Vostra Signoria molto magnifica per servirla sempre Bartolommeo Concino. Al Molto magnifico Signor mio honorando il Cavaliere Giorgio Vasari. Roma. 
Magnifico messer Giorgio. Se bene mi seria stato caro di avervi veduto prima, che partiste di qui, tuttavia sapendo le vostre occupazioni, non mi meravigliai punto della vostra subita partita et ve n’escusai voluntieri. Ora vi ringrazio della memoria, che tenete di me, il che se bene non mi è cosa nova, mi è però di piacere a intenderlo; e vi assicuro, che ne sete molto bene riscambiato da me, che desidero di avere occasione di farvi servizio, e per la nostra antica amicizia et per la vostra singolar virtù, la quale amo e stimo quanto si deve. E me lo raccomando. Di Roma alli 15 di aprile 1567. Di Vostra Signoria come fratello Il Cardinale Commendone. Al Magnifico et Eccellente Pittore messer Giorgio Vasari d’Arezzo. Firenze. 
A Messer Giorgio Vasari Dipintore, a Firenze. Il mio desiderio d’avere un’opera notabile di vostra mano è così per vostra laude come per mio contento, perché vorrei poterla mettere innanzi a certi, che vi conoscono più per ispiditivo ne la pittura che per eccellente. Io ne parlai col Botto in questo proposito, con animo di non darvene fastidio, se non quando vi foste sbrigato da l’imprese grandi. Ma poi che voi medesimo vi offerite di farla adesso, pensate quanto mi sia più caro. Del presto e de l’adagio mi rimetto a voi, perché giudico, che si possa fare anco presto e bene, dove corre il furore, come ne la pittura; la quale in questa parte, come in tutte l’altre è similissima a la poesia. È ben vero che ‘l mondo crede che facendo voi manco presto, fareste meglio; ma questo è più probabile che necessario, ché si potrebbe ancor dire, che l’opere stentate, non risolute e non tirate con quel fervore che si cominciano, riescono peggiori. E anco non vorrei, che pensaste, ch’io desiderassi tanto temperatamente una vostra cosa, ch’io non l’aspettassi con impazienza, e però voglio che sappiate che io dico adagio, cioè pensatamente e con diligenza, né anco con troppa diligenza, come si dice di quell’altro vostro che non sapeva levar la mano de la tavola. Ma in questo caso io mi conforto, che’l più tardo moto, che voi facciate, giunge prima che ‘l più veloce de gli altri. E son sicuro, che mi servirete in tutti modi: perché oltre che voi siete voi, conosco, che volete bene a me, e veggo con quanto animo vi mettete particolarmente a questa impresa, e da questa vostra prontezza d’operare ho già conceputa una gran perfezzione de l’opera: sì che fatela, quando e come ben vi torna, che ancora de l’invenzione me ne rimetto a Voi, ricordandomi d’un’altra somiglianza, che la poesia ha con la pittura, e di più, che voi siete così poeta come pittore, e che né l’una e né l’altra con più affezzione e con più studio s’esprimono i concetti e le idee sue proprie che d’altrui. Purché siano due figure ignude, uomo e donna, (che sono i maggiori soggetti de l’arte vostra), fate quella storia e con quell’attitudine che vi pare. Da questi due principali in fuori, non mi curo che vi sieno molte altre figure, se già non fossero piccole e lontane; perché mi pare, che l’assai campo dia più grazia e faccia più rilievo. Quando voleste sapere l’inclinazion mia, l’Adone e la Venere mi pare un componimento di due più bei corpi che possiate fare, ancora che sia cosa fatta; e risolvendovi a questo, arebbe del buono, che imitaste più che fusse possibile la descrizzione di Teocrito. Ma perché tutti insieme sarebbe il gruppo troppo intricato, (il che dicevo dianzi che non mi piaceva), farei solamente l’Adone abbracciato e mirato da Venere con quello affetto che si veggono morire le cose più care; posto sopra una veste di porpora, con una ferita ne la coscia, con certe righe di sangue per la persona, con gli arnesi di cacciatori per terra e (se non pigliasse troppo loco) con qualche bel cane. E lascierei le ninfe, le parche e le grazie, che egli fà, che lo piangano, e quegli amori che li ministrano intorno, lavandolo e facendogli ombra con l’ali. Accommodando solamente quelli altri amori di lontano, che tirano il porco fuor de la selva, de’ quali uno il batte con l’arco, l’altro lo punge con uno strale, e’l terzo lo strassica con una corda per condurlo a Venere. E accennerei, se si potesse, che del sangue nascono le rose, e de le lagrime i papaveri. Questa o simile invenzione mi va per la fantasia; perché oltre a la vaghezza ci vorrei de l’affetto, senza il quale le figure non hanno spirito. Se non voleste far più di una figura, la Leda, e spezialmente quella di Michel Angelo, mi diletta oltre modo. E quella Venere che fece quell’altro galant’uomo, che usciva del mare, m’imagino che sarebbe bel vedere, e nondimeno (come ho detto) mi contento di quel che eleggerete voi medesimo. Quanto a la materia mi risolvo che sia una tela di cinque palmi lunga e alta di tre. De l’altra opera vostra non accade che vi dica altro, poiché vi risolvete, che la veggiamo insieme. In questo mezzo finitela di tutto, quanto a voi, che son certo, vi arò poco altro da fare che lodarla. State sano. Di Roma a li X di maggio MDXLVIII. 
Eccellente messer Giorgio. La podagra m’ha tenuto 34 giorni nel letto. Ora, a laude di Dio, vado dal letto al lettuccio e dal lettuccio al foco. Così ho preso a rispondervi; e breviter: io laudo extremamente l’opra vostra e ho notato quel che mi par. Li altri censori, amici vostri, averan detto la parte loro. Mi pare, che l’intituliate: lE VITE DE GLI EXCELLENTI ARTEFICI; e che lo stampiate in ogni modo. Ma metteteli cura che la stampa non riesca mendosa, che sarebbe cosa di farvi disperar. E però bisogna ber il calice di pagar un correttor assiduo e diligente. A me par che per mille vive ragioni lo dedichiate al Signor Duca Cosimo con fargli un stringato e semplice proemio; verbi grazia fratello di questo, che vi mando per modello. E fatemi “Voi Signor Duca”: che questa è la risoluta mia opinion di amichevol consiglio. E vi bacio la fronte riccia. Vi ringrazio di nuovo delli ritratti, quali son piacciuti a tutta questa academia. E se guerra non ci impedisce, vi rivedrò a Milano. State sano. Di Roma il 29 di Genaro 1548  Servitor e fratello Paulo Jovio. E[piscopus]. N[ucerinus]. Allo excellente pictore Giorgio Vasari d’Arezo. In Rimini. 
Magnifico e mio onorando. Rispondendo il Principe, Nostro Signor, al mio Signor Giorgino, a me non occore torni tempo, vedendovi occupato sin di qua in tante grandezze et in sì alti negozii. Non lasserò già di pregarvi a tenermi vivo talvolta nella memoria delli Signori Sangalletto e Camaiano. Non bevete tant’acqua del Tevere, che questa d’Arno sia posta in oblio, perché non è men dolce la nostra che cotesta. Visitate quelle stazioni sante e pregate, perché n’ha di bisogno; che noi qua ci aiuteremo con le nostre, che sono molto frequentate e molto catolicamente. Et con questo mi vi raccomando. Di Fiorenza li X di marzo 1566. Al piacer’ di Vostra Signoria Bartolomeo Concino. Al magnifico et mio honorando Messer Giorgio Vasari, Architetto di loro Eccellenze. Roma. 
Magnifico messer Giorgio mio onorando. Quando voi averete condotta la scala nuova al piano della sala dell’Oriolo, fermate il lavoro senza andar più su, né anco farete dalla parte di sotto cosa nuova senza espresso ordine del Duca, nostro Signore, avisando giornalmente, a che termine siete: che così m’ha comandato ch’io vi scriva, e con questo mi vi raccomando di cuore, ch’Iddio vi contenti. Di Siena il dì 14 di gennaro 1561. Di Vostra Signoria affezionatissimo Bartolomeo Concino. Al magnifico e molto mio onorevole messer Vasari, Architetto di Sua Eccellenza, a Fiorenza. 
Magnifico e mio onorando messer Giorgio. Sua Eccellenza ha visto il ragguaglio, che le avete mandato delle case; ma dice bene, che non l’intende, maravigliandosi del numero, che le pare impossibile che siano quaranta tre, però che non vede, che secondo il suo disegno si debbino toccare tante case, né sa, che nel sito, che s’ha da travagliare, ve ne siano tante, se già voi non aveste pensato di fare qualche altra strada o altra fantasia, sì che Messer Giorgio mio mi mandate nota più distinta, perché di questa Sua Eccellenzia non ne resta capace. Soggiungerò bene che quanto alla stalla, che voi disegnate, non piace al Duca, mio Signore. Questo è, quanto mi ha commesso che io vi dica, e che tiriate innanzi l’altre cose che scrivete, e mi vi raccomando. Di Pisa li X di marzo 1559. Al piacer vostro Bartolomeo Concino. Al magnifico e mio hon messer Giorgio Vasari, pittore di Sua Eccellenza, a Fiorenza. 
Molto magnifico Signor Georgio mio carissimo. Ormai son passati tanti giorni, ch’io non ho avuto nuova di voi, che mi par strano, et ho pur paura, sapendo quanto mi amiate, che non abbiate qualche strano impedimento: pur io son qui in Mantova anco per questa quaresima, dove spero d’aver spesso delle vostre lettere che mi consolino; e così prego, che facciate che sia. Questo padre, che vi darà la presente, è il predicator di Santa Croce, che è per la virtù sua amicissimo mio; e vi prego, che lo vogliate per mio amore visitare e favorire, senza però pregiudizio del padre Don Teodosio mio. Egli è persona molto letterata e da bene e sta in Padova con molto onore di quel studio e con molto contento mio. Egli ha inteso ch’io ho molti amici in Firenze e mi ha pregato, ch’io le faccia conoscer qualche bel spirito. Io non ho potuto negar di farle questo servizio, né ho saputo a chi meglio inviarlo ch’a voi, sì perché vi conosco tale qual egli aponto desidera, sì perché so, che per mio amore vi sarà carissimo il conoscerlo. Altro non vi dirò per ora, salvo che con tutto il cuor mi vi raccomando e vi bascio le mani. Da Mantova a dì 23 febraio del LX. Tutto di Vostra Signoria Don Gabriello Fiamma Al magnifico Signor Georgio Vasari, suo osservandissimo. Firenze. A. Santa Croce. 
Magnifico messer Giorgio. Ieri ebbi occasione e comodità di leggiere la vostra 1ettera alla Sua Eccellenza Illustrissimo Signore Duca Signore nostro e li mostrai e’ disegni de’ vasi e de’ candellieri, e la prima sera che io arrivai, lo raguagliai de’ quadri delle pitture che mi mostrasti in Santa Crocie e vi dirò in risposta della vostra lettera, quanto da Sua Eccellenza Illustrissima mi fu comandato che io vi rispondessi. Quanto al disegnio e modello della sagrestia da farsi in San Lorenzo a Sua Eccellenza Illustrissima piacerà che voi venghiate questa pasqua a mostrarli el disegnio e modello che scrivete di volere fare. Quanto alle tavole di Tolomeo, avendo Fra’ Miniato mandato l'ordine che si ha tenere, dicie Sua Eccellenza Illustrissima che si attenda a tirare avanti, che non accade mandare altro disegnio. Circa al tavolino dicie che sta bene che si vadi faccendo. De’ disegni de tre vasi è piaciuto a Sua Eccellenza Illustrissima quel disopra che verrà contrasegniato da me, il quale vuole si cominci subito e che lo facci quel oreficie del principe, come scrivo a messer Cesere guardaroba et gli dò comessione che dia l'argento. Il disegnio del candelliere grande è piaciuto a Sua Eccellenza Illustrissima, eccetto che il disopra, dove va la torcia, gli pare che apra troppo, però che ne facciate uno disegnio grande come ha da stare apunto e lo manderete, che vi rimando quello che mi desti, et il candelliere Sua Eccellenza Illustrissima si contenta lo faccia Domenico Santini quello che sa messer Cesere, che ne ha fatto dua disegni, ma si ha da fare secondo il disegnio vostro. Sua Eccellenza Illustrissima. grazia di Dio ieri stava meglio che sia ancora stato, così si va riavendo pian piano; a Dio piaccia rendercelo del tutto sano; et io al solito sono tutto vostro et mi vi racomando. Di Pisa el dì 23 di novenbre 1563. A Giorgio Vasari pittore aretino. 
Excellente messer Giorgio onorandissimo. La vaghezza della vostra lettera mi acrescie el desiderio del vostro libro e delle teste; e perché il sole s’è levato la maschera della ladra nebbia, penso, che comodamente potrete mandare el libro e le teste, e state sopra di me, che dell’uno e dell’altro arete lode in questa vita e nell’altra. Delle cose del mondo nulla ci è di bono, e presto potreno fare giudizio del futuro malo o futuro bene; e voi bixognerete alla fin fine dare una volta a Roma, e sia per tutto giugno, perché il starvi li tre seguenti mesi si sta con ristio della persona. E del resto vi dirà messer Simone Botti, perché il vedervi a Milano sta scritto nel libro de’ contingienti. E vi bacio la mano. Da Roma alli XVIIII di 9vembre 1547. Servitore el Vescovo Jovio.  Allo excellente pittore messer Giorgio de Arezzo, mio observandissimo, in Arimini. 
Eccellente messer Giorgio, mio onorando. Messer Simone mi ha letto tutta la vostra lettera, onde mi congratulo della compera fatta e mi piace la risoluzion del maritarvi. Ma io dico che per niente debbiate prender moglie in Roma, perché al sicuro voi diventareste becco e, non volendo sopportar le corna, capitareste male. E perché in Arezzo le dote son picciole, mi piacerebbe più in Firenze. Ma non avendo voi bisogno del sangue de’ conti Guidi e de’ Buondelmonti o degli Uberti, che darebbeno poca dote e portarebbeno tirannia in casa vostra, dico che mi piacerebbe un partito a meza aria, della qualità di quello che mi ha ragionato messer Simone, perché areste buona dote e sareste padron di voi stesso, prendendo donna senza superbia e senza fumo. E per la buona creanza della giovine io non mi scandalizarei di cosa alcuna, perché il padre è stato un grand’uomo da bene, e la madre non è stata trista e nacque di padre e di madre soluti. E del tutto mi rapporto al iudicio di messer Simone, qual so che vi ama. Quanto al venir qua io vi dico che le cose son troppo fredde e li grandi restano scioperati. Il nostro Tomaso Cambi passò a l’altra vita al’improviso alli 13 di questi, lasciando 40mila ducati alli figliuoli. Valete e comandatemi. Di Roma il 25 di Genaro 1549.  El vostro vescovo Jovio. A l’eccellente pittor messer Giorgio Vasari d’Arezzo, mio onorando, ad Arezzo. 
Molto Magnifico et Eccellente Signor mio. Non m’è stata men grata la nuova de l’arivo di Vostra Signoria a salvamento in Fiorenza, datami per la sua delli 26 del passato, che non sia stato duplicato il dolore, ch’ho preso de l’aviso, in essa contenuto, dello stato della sanità del Serenissimo Gran Duca. Ma sì come mi compiaccio della grazia in che si trova Vostra Signoria di quelle Altezze, miei supremi padroni, e con Esse tuttavia li stia intorno, assecurandomi, che si abbia a favorire di testificar conforme al vero, quanto sie a Loro Altezze devotissimo servitore, e quanto desideri per tal farmi cognoscere, cusì spero in Dio, che con il buon servizio et aiuto seremo fatti degni della sanitá del Gran Duca, non essend’egli in tal’età, che di questo n’habbiamo a desperare. E quando a Dio piacesse torcilo, il che non voglia, devemo star contenti, poiché li succede un tanto principe, come è l’Altezza del Signor Principe. Al quale, da che nacqui, Signor Cavaliero, Vostra Signoria deve sapere che per una natural inclinazione, oltre a quella ch’ il debito mio rechiedea, me dedicai per suo umilissimo e devotissimo servo; et per tale con gran mia baldanza cercare farmi cognoscere e mostrarmi. Pregando Vostra Signoria, che voglia favorirmi di continuare a tenermi in buona grazia di quel tanto signore, sì come infinitamente la rengrazio di quanto ha fatto fin qui, restandogline servitore obligatissimo, pronto ad ogni cenno suo, sì per l’eminenza della eccellenza della professione, che Vostra Signoria fa, sì anco per l’obligo dell’amicizia e servitù, che tengo seco; nella quale continuarò, fin ch’a Dio piacerà tenermi vivo, in qualunque stato che si degnerà la Sua Maestà collocarmi. Ascanio torna spedito del tutto. Né essendo questa per altro, a Vostra Signoria baccio le mani. Che Dio la contenti. Di Roma il dì 5 di luglio 1573. Di Vostra Signoria molto magnifica et Eccellente affezionatissimo Servitore Pietro Jacopo delli marchesi del monte San Savino. Al Molto Magnifico et Eccellente Signor mio, il Signor Cavaliere Giorgio Vasarii. Fiorenza. 
Molto magnifico cavaliere. Ho visto, quanto scrivete in materia delli quadri, e mi piace il parer vostro. Onde dessidero, che si dia principio, e che si seguiti con ogni diligenza: che quanto più presto gl’averò, tanto più mi saran cari. E si potrà comminciare da papa Giovanni X, facendoli tutti con le braccia, che così son i miei, et in tela senza telari, per poterli mandar con più commodità; et monsignor Nunzio supplirà alla spesa, che farà bisogno. E perché delli 33, che sono in salvarobba di Sua Altezza, se ne truovano alcuni in Roma, de’ quali, se non potrò mandarne con questa la nota, la portarà seco monsignor di Volterra, che fra due giorni partirà per cotesta volta. Imperò forse basterà che di questi me ne mandiate il schizzo, ch’è, quanto m’occorre dirve per ora. Et me ve raccomando. Di Roma li 13 di marzo 1574. Al piacer vostto Il Cardinale S. Sisto. Al Molto magnifico et mio amatissimo, il cavaliere Giorgio Vasari. Firenze. 
Molto Magnifico Signor Cavaliere. Non si trova la porta di uscir di Roma et massime in tante occupazioni di Nostro Signore, dal quale finalmente ho presa la benedizion per inviarmi senza manco lunedì a Montepulciano: dove essendo tanto innanzi col tempo, sarò forzato a intertenermi a far le feste et poi me ne anderò subito con la grazia dì Dio a finir la mia commission in Arezo. Ho voluto farvele saper, perché insieme sappiate, dove trovarmi, se vi occorerà qualche cosa; et in caso che vi risolvessi di venir qua, che vi ricordiate di passar per una sera a Montepulciano. Nel resto non so che dir, se non che io spero, che presto si darà spedizon al negozo con onor di Dio e satiffazzion di ognuno; et intanto vi prego, che in buona occasione facciate reverenzia al serenissimo nostro patrone, et che facciate le mie raccomandazioni al signor Concino. Et con questa fin mi vi raccomando di buon cuore e vi prego ogni contento. Da Roma a' 7 di dicembre 1571. Di Vostra Signoria Amorevolissimo fratello Spinello, Vescovo di Montepulciano Al molto Magnifico Signor come fratello hn.o, il cavaliere Giorgio Vasari a Fiorenza. 
Magnifico Signor mio. Sua Eccellenza mi ha commesso, ch’io vi faccia intender, che leviate una pianta di Fiorenza in prospettiva, alla quale metterete subito mano, acciò la sia finita quanto prima, conforme al desiderio del Duca, Nostro Signore. Né altro mi occorre dirvi, se non che resto parato ad ogni vostro servizio, pregando Dio, vi conservi felice. Dal Poggio alli VII di gennaio 1556. Di Vostra Signoria. Fratello e servitore Bartommeo Concino E come sia finita, la invierete a Sua Eccellenza. Al magnifico Signor mio, maestro Giorgio Vasari, Pittore. A Fiorenza. 
Per messer Diomede Leoni, nostro affezionatissimo, ho recevuta la vostra delli 3 del presente, per la quale intendo la buona accoglienza che messer Giorgio fece della mia, che gli portaste; e non essendo di più importanzia che tanto l’averne risposta, li potrete dire che io l’ho già assoluto di questo peccato. Mi increscie bene assai della sua indisposizione. Io non mi ricordo, se in tutto quello scritto io messi, come Michelagniolo lavorò tutto il sabbato della domenica di carnovale; e lavorò in piedi, studiando sopra quel corpo della Pietà. Se io non l’avessi messo, gli ricorderete, che non manchi metterlo, facendo lui l’aggiunta alla sua vita, e raccomandatemeli circa alla Madonna; e basterà, che lo commetta al Marignolle. E quanto alla spesa che ci anderà di gesso, sarete contento farla voi, che ci pareggiremo al fare de’ nostri conti, e facciasi a commodità del detto Marignolle. Circa alla sipultura mi piace che non si corra a furia, perché considerandola con tempo e consultandone con messer Giorgio, son certo, che si farà cosa che starà bene. Quanto ai ritratti di metallo, fino a qui io ne ho formata una cera. Si va facendo quanto si può in tal caso, e non si mancherà con la debita diligenzia condurli a fine, con quella più prestezza che serà possibile. E parendomi, che questo basti, fo fine, con darvi nuova della mia stortura che per el caldo si vede pigliare qualche miglioramento. Pure questi medici pare che si accordino, che saria bene, che io venissi alla Doccia de Luca; sì che risolvendosene, serà facil cosa che ci rivediamo presto costà, piacendo addio. Questi del papa hanno fatto gran forza d’aver la casa. Io la ho difesa, in modo che non credo ci penseranno più. E acciò che si vegga la casa più abitata, ho messo Jacopo con le sue donne in le stanze, che abitavan le donne d’Antonio; e io non manco di dormire del continuo nella torre con un de’ miei. State sano: che Dio vi feliciti. Di Roma il dì 11 de giugnio 1564. Vostro Affezionatissimo Amico et Servitore Daniele Ricciarelli. Al Molto Magnifico e Onorando Messer Lionardo Buonarroti mio. A Fiorenza. 
Magnifico messer Giorgio. In questo tempo, che io ho consumato qui, sono stato visitato da molti signori e da infiniti gentilomini, le accoglienze e visite dei quali mi sono state di molto contento, perché ciascuna di esse, secondo il grado del visitatore, mi ha dato o piacere o apportato favore. Una amorevolezza, che mi ha usata messer Michelagnolo di venirmi a vedere, sola mi ha più arrecato gioia e dolceza e favore che tutte l’altre insieme, perché mi reputo a gran ventura l’avermi goduto due ore il commerzio suo, e a gran premio della affettuosa inclinazione mia, che egli sia venuto a riconoscermi per amico suo. Egli sta della vita nel suo solito termine, cioè (considerato l’età) assai bene. Piaccia a Dio mantenerlo a questo nostro secolo ancora qualche anno, acciò che, quando arà condotto San Pietro a quel punto che egli si è prefisso, possa venire a onorar e rallegrar con la presenza e con l’ossa la patria sua: il che nel vero è doppo la perfezzione di questa fabrica il maggiore desiderio che egli abbia. Io ve ne ho dato volentieri questo poco d’avviso, perché so che vi sarà caro, come egli vi deve essere, facendo voi professione di essere tutto suo. E con questo fine mi vi offero e raccomando. Da Roma il dì 9 d’ottobre 1557. Vostro il vescovo di Cortona. Al magnifico messer Giorgio Vasari pittore, mio onor. Fiorenza. 
Giorgio mio carissimo. Salute. Quanto mi sieno state gratissime le tue suave e dolce lettere non mi sarebbe possibile scriverlo, però lo rimetto al divinissimo animo tuo che lo giudicherà, sapendo quale e quanto sia l’amore, che porto a quello. Certo, assai e di continuo ho desiato la tua presenzia e che dovessi sadisfare alla tua promessa; e più che mai il desidero, non solo io, ma tutti li amici miei, quali già hanno sentito l’odore della tua gran vertù. E mi pensavo non venissi, perché fusse occupato al servizio di qualche nobile signore, il quale potessi meglio di me premiare le tue fatiche; e questa è stata la causa che io non ti ho sollecitato a sadisfare quello mi promettesti, cioè di venire questa state. Tanto più, quanto io veggo in te un animo grande e generoso in volere fare cosa che sia degna di te in servizio mio; et io ogni giorno mi trovo più astretto dalla avara fortuna a non potere meritare quello in una minima parte. Il che procede da queste berrette rosse, decantate tanto egregiamente dal tuo divin messer Pietro per le loro sporche vertù; vertù, dico, perché quelle sono che gli hanno condotti a tanta sublimità, che non bastando a sfoiare la loro libidine tante vastissime entrate, hanno battezzato e’ loro cagnotti, il Turco, gli quali s’inpalano utriusque sexus e ci sforzano a dar loro le nostre poche entrate, quale ci sono state lassate a nostro sustentamento e de’ poveri e reparazione delle nostre puntellate chiese, che sono disposti (a onta del grande Dio) volerle vedere rovinate, sì come veggiono el tempio del primo prete, che tagliò l’orecchio a Malco, e di tutte le altre chiese che loro occupano, edificate del sangue de’ martiri. Di quella ancona che si ha da fare in San Francesco, l’hanno data a fare a Tiziano a Venezia in tela, e altri non ci è che voglia fare altro. L’animo mio certo sarebbe che tu facessi un’ancona per la nostra chiesa. Ma io sto pure a grattarmi il capo e pensare, perché "omnis labor optat premium", come ho a rimeritare le tue fatiche; e non ci trovo né via né verso per le ragione predette e sono certo in maggiore miseria assai che io non ti narro. Ma se tu volessi venire insino qua, e che mi volessi fare detta ancona a pagarla in quattro o cinque anni, forse potremo fare qualche cosa. Ma partito ch’io fussi di qua, non so poi, come ti volessino pagare a tua posta; è però è da pensarla bene, ch’io non desidero manco la consolazione mia che l’utile tuo. Or se tu vuoi, puoi venire qua, ché di cosa nasce cosa, e ’l tempo la governa, e mi farai piacere grandissimo, e parleremo e vedremo quello si potrà fare. Non dirò altro, perché il messo aspetta. Ti ricordo che sono più tuo che mio, e mi ti raccomando quanto posso. Raccomandami a tutti li tuoi amici e al cellerario per mille volte, a Batista e Batista. Da Perugia addì 28 di luglio del 1537. Il tuo fratello Miniato Pitti. In fretta. Allo Eccelente Pittore Giorgio Aretino etc. in Arezzo. 
Molto Magnifico signor cavaliere. Questa mia sarà solo per accompagnar l’aclusa dell’illustrissimo e reverendissimo monsignore il cardinale di Vercelli; e la prego a voler dar sicuro ricapito alla lettera di Luca, mio fratello a Volterra, con che pregandoli ogni contento, mi raccomando. Di Roma li VI di marzo MDLXXIIII. Di Vostra Signoria Affettuosissimo per servirla il Vescovo di Volterra. Al Molto magnifico come fratello il signor cavalier Georgio Vasarii. Fiorenza. 
Molto magnifico amico carissimo. Ho ricevuto la vostra lettera, la qual in un medesimo tempo me ha dato piacere e disturbo, poiché con l’avviso dell’arrivo suo a salvamento mi ha dato anco nuova del malessere, nel quale ha ritruovato Sua Altezza. Il che, potete credere, di quanta afflizzione mi sia stato per la molta affezzione et osservanza, che porto a quel signore. Pure ho speranza che Dio benedetto le renderà presto la sanità, sicome io ne lo prego, ricordandovi a darmi spesso nuova di voi et a valervi della buona volontà mia, che sapete, quanto io desideri farvi cosa grata. Et me vi offero. Di Roma a IIII di luglio MDLXXIII. Tutto vostro Il cardinal S. Sisto. Al Molto magnifico Amico carissimo, Messer Giorgio Vasari etc. Firenze. 
A Messer Giorgio Vasari. Se le vostre lettere per sé sole mi hanno rallegrato l’animo con la tenerezza, che lo rallegrano dolcissimamente quelle carte che scrivono i figliuoli ai padri, che consolazione credete voi che avesse sentito il cuore de la mia anima, se con esse loro avessi anco ricevuto il ritratto di colei, della quale costì nacqui in Arezzo? Vi suplico, non pure prego, per quanta è in voi amorevolezza e virtù, che vi piaccia porre ogni altra cura da canto e di suso la porta di San Piero, dove in sembianza de la Vergine, annunziata dall’angelo, stassi, torne lo essempio e mandarmelo per via del corrier Lorenzetto in Firenze; imperoché cotale della di me genetrice imagine, in grazia de lo stil vostro rarissimo, terrà in sé un sì vivace effetto di spirto, che quasi parràmmi nel vederla dipinta, goderne, qual ne godevo, vedendola viva, e come ne godo, essendo morta: ché se altrimenti non fusse nota la bontà sua, il rappresentare nel modo che nei colori appresenta Maria, madre di Cristo, si testimonia molto bene l’onestade santa di sì modesta donna. Di decembre in Vinezia MDXLVIII. 
Carissimo Nostro. Abbiamo ricevuto dua vostre lettere, una del primo e l’ultima delli 8 del presente. E Ci sono stati grati e’ raguagli Ci date per dette vostre lettere, e che a Sua Santità fussino grate le medaglie; e quanto alli pili che Ci scrivete avere trovati fuori porta Maggiore, vi diciamo che non ve ne afatichiate, perché non Ci fanno di bisognio, avendo da farne di maggiori grandeze alle Nostre cave di Seravezza. Abbiamo ricevuto piacere intendere che vi spedirete presto di costà e ve ne tornerete a’ Nostri servizi con buona grazia di Sua Beatitudine. State sano. Di Fiorenza el dì XIIII di marzo 1566. A Giorgio Vasari, pittore et architettore Nostro Carissimo a Roma. 
Messer Giorgio mio onorando, salute. Perché sto in moto per cavalcar, sarò breve, riserbandomi ad una miglior comodità. Le sue mi sonno state di grandissimo piacer e per intendere le cose della tavola costì trovarsi in buon termine e la perseveranza de l’animo vostro di venir a Milano, il che mi par mill’anni, e se’l Signor Dio ci prestarà grazia, di condursi di là con sanità, se goderemo de quelli frutti del paese con maggior satisfazione che non avemo di raggionare. Però attendete a spedirvi, aciò se possiamo trovar in tempo a godersi longamente secondo li nostri comun desiderii. E siate avertito, andando in Venezia per quella malvagia Candiotta, come spendete li vostri quatrini; e questo vi basti. Ho parlato col padre abbate qui sopra il vostro negozio e l’ho trovato benissimo disposto e mi ha promesso far ogni sforzo per satisfarvi. E domane andarà dal reverendissimo legato per tal effetto e se pur lo trovasse contrario, vi avisarà del tutto, al che si provederà con una lettera del reverendissimo Farnese con la maggior facilità del mondo. E perché sua paternità. Reverenda vi darà aviso del tutto, e come si averà da negoziar questa cosa, me refferirò a lui, e secondo l’aviso suo vi governarete. Unum est: che dal canto nostro non accade dir altro, perché sarà accomodato. Avemo fatto le vostre salutazioni, e tutti ve le rendono dupplicate; e il cancellario, non manco vostro che mio, vi si raccomanda terribilmente, sperando pur nel crocefisso di rivedervi. Di Perosa il dì XIII di novembre del XLVII.  Tuto vostro il Generale de Monte Oliveto.  Al molto eccellente Pittore Messer Giorgio Vasario come fratello onorando. In Rimini. 
Molto magnifico Signor mio osservandissimo. Credo, che un giorno i predicatori faranno congiura contra di me, perché in fatti ogni anno io per forza faccio la cavaletta a qualch’uno. È avenuto a Mantova quello aponto che mi avenne a Firenze, cioè, che son qui tenuto prigione per la quaresima. Vedete mò, come va a l’ultimo. Questi fratti me ne faranno una, e pur io non la merito, perché io non ne ho colpa. Del padre predicator vostro con mio grandissimo contento ne ho sentito mille beni, e già sapete ciò ch’io vi dissi: pur io vorrei, che mi fosse servato la mia parte nella grazia vostra, che niuno me la potesse togliere. Io son intento tutto tutto al studio per sodisfar secondo l’espettazione: però non farò più longo. Mi farete grazia, se vederete l’Amannati, dirle, ch’io resto a Mantova, e salutar il Signor Antonio de’ Nobili tanto quanto porrete e saprete; poi lo Strada, il Guasconi, il Signor Leonardo, el reverendo Don Miniato. A Dio, Signor Georgio carissimo, mi raccomando. Da Mantova a dì XXVIIII gennaio del LX. Di Vostra Signoria affezzionatissimo Don Gabriello. Al molto magnifico Signor mio osservandissimo, il Signor Georgio Vasari. Firenze a S. Croce. 
Molto Magnifico Messer Giorgio mio osservandissimo salute. Mi sono ritrovato in Roma molto prima non mi pensava, che così interviene a chi sta sotto l’obedienzia e bisogna stia alla voglia d’altri; peró quella mi abbia per iscusato, se non li feci motto alla mia partita. Perché le lettere del mio Generale rinforzorno, et mi bisognò partire di costì l’ultimo sabato di settembre et arrivai in Roma il primo sabato d’ottobre, dove mi ritrovo di assai buona voglia. E penso, starò qui con il Generale nostro infino a primavera. E mi dispiace assai non essere costì per varie cose, e massime per potere servire a Sua Eccellenza di quanto lui desidera di quelle cose di cosmografia per quella sua stanza; e stando qua, non conosco modo a potere servirlo in questo. E qua siamo sopra negozi della congregazione e di reforma et altre cose, che non so quando sarò espedito; ma di questo non mancherò alla giornata di dargli pieno ragguaglio. L’altra mattina venne qui alla nostra chiesa alla messa Michelagniolo Bonarroti con duoi giovani, che lo servono, con il suo cavallino, e mi detti a conoscere, perché era amico di mio padre e parlai seco forse una mezza ora. Dissigli della grande reverenza, che voi gli portavi et amore, e della fabrica de’ Magistrati e del salone et di molte tavole, che infino a qui con quelle figurone avevi imposto. Vi comendò grandemente con dire, che vi eri abbatuto con uno principe, che era desideroso di fare cose grande e laudabili, e che eri secondo il suo volere. Gli dissi della opera, che rifate della vita de’ Pittori, e delle teste e dello intagliatore sì eccellente; e ne ebbe piacere grande, dicendo, che voi operavi solo per più di mille. Gli dissi della colonna, che era in Fiorenza. Mi domandò, dove Sua Eccellenza la voleva collocare. Risposi che Sua Eccellenza non diceva le sue cose ad ogniuno, che per ancora non si sapeva; ma si pensava, che la farebbe erigere in qualche luogo notabile e vi faria mettere su una statua. Disse che questo sarebbe molto bene fatto; e di molte altre cose si ragionò: quali per non fare sì lunga storia le pretermetto. Gli domandai, quanto tempo aveva. Dice, che ha ottantotto anni, che per il caso de’ Pazzi era portato in collo; et si ricorda, quando messer Iacopo de Pazzi ne venne prigione, che fu preso in Casentino, che si fuggia dopo lo eccesso fatto. Va chinato e con fatica alza il capo et ancora attende del continuo a scarpellare, standosi in casa. Questo è quanto ora mi occorre dire di MichelAgnolo. Di grazia, vi prego, mi facciate degno qualche volta di vostre lettere; et scrivendo qui a’ vostri amici, raccomandandomi a loro, che non ci conosco persona che io sappia. Quando vi viene occasione, raccomandatemi allo Illustrissimo Signore Duca et allo Illustrissimo Principe D. Francesco, al quale non possei baciare la mano né dire il ben tornato: se bene a cavallo degnò guardarmi con allegra cera, mi farà favore grande. Salutate Madonna Cosina vostra et messer Prospero e maestro Giovan Fiamingo et tutti li amici per mia parte. Il Padre Generale vi si raccomanda e vi raccomanda quella supplica del sale et dice che è tutto vostro, e che li comandiate; et io vi adoro. Dio vi dia ogni felicità e contento. Di Roma alli 10 d’ottobre 1563. Di Vostra Signoria Affett. Mo f. Miniato Pitti. Al molto Magnifico et Eccellente Messer Giorgio Vasari Aretino, Signor mio osservandissimo, Fiorenza. 
Messer Giorgio Amantissimo, salute. La prima cosa avete da sapere, che sono vivo, sano e più vostro amico che mai, perché io tolsi a volervi bene a buona luna; e per volervene sempre mai così vorrei, che fussi dal canto vostro e io troppo lo credo che sia così Ebbi la leggienda e lamento della Maddalena e la rotta della Scapigliata coll’abbattimento della bianca e della bruna e il contrasto dell’acqua e del vino e dell uomo e del danaio, se ci fusse stato Cerbero invoco e l’suo crudele latrare. La festa era fornita del tutto. Mi spiace avere vostre questioni udite. Ma più tempo bisogna a tante lite. Disse il nostro poeta che voi Aretini ci vorresti correre gualdane nella terra vostra. E perché dice l’averbio (disse il zio di Ser Cappelletto): "inter amicos ne fueris iudex", io non voglio dare il torto a nessuno di voi, perché ce n’è un altro de’ proverbi: che chi si adira, ha il torto. Ora giudicatevi pure tra voi, che tuttaddua mi siate buoni e cari. Potete cantare quella bella canzona a ‘frati a vostra commodità e agio, che dice: “Tant’è da casa mia a casa tua, vattene là. ” Chi non vi presterrà il mortaio, non gli prestate il pestello. Basta, ch’abbiate riavuto il tabarro. Ci sarà bene de’ modi a rappattumarsi. A bocca diremo il tutto. Voi mi scrivesti che eri a Ravenna e per ire a Venezia. Io non sapevo dove le mie lettere vi dovessino trovare e quest’era la cagione, che non vi scrivevo, e non che io fussi venuto in screzo con esso voi, e che vi portassi broncio. Non vorrei però, che mi stimassi di sì poca levatura, che sapete potermi fare allesso, arosto, in guazzetto e in fricassea; e non mi ingrognerei mai con il mio Arezzo da bene, che vi voglio troppo bene, vi voglio. Ma mi duole non potere più in servizio vostro: che se io potessi, vi farei maggiore ch’el giugante Ercole di roba e d’onore. Detti le vostre a messer Niccolò e dipoi andai a casa Matteo, volsi dire Simone Botti, che se avete migliore vino di lui, debbe essere per incanto e dice, che di questo non vi ha invidia né anche del fresco, che n’abbiamo qua da vendere. Ma noi siamo pelati come paperi per Ognisanti. Io ti so dire, che noi staren freschi pur troppo. Credo bene che sentirete anche voi le vostre. Cecchino Salviati vi si raccomanda: è per ire a Roma a settembre tutto camuffo. Ci aspetta monsignore Salviati di dì in dì. Domenico di Baccio d’Agnolo vi si raccomanda e io un buondato un buondato. Attendete a godere e chiamatemi sotto la tavola. Dio vi conservi felicissimo. Da San Miniato sopra Firenze alli 11 di luglio 1548. Il tutto vostro Fratello Miniato Pitti. Al molto magnifico messer Giorgio Vasari, pittore celeberrimo e amico osservandissimo. Arezzo. 
Messer Giorgio onorando. Ho inteso, quanto mi scrivete e tutto mi piace. Voi sapete, che non è cosa ch’io non facessi per voi, perché voi meritate e son tenuto farlo. Il Signor Duca non m’ha ancora risoluto, ancora che m’abbia dato buona speranza; e per tutto domani appunto attendo risposta e risoluzione da Sua Eccellenza, la quale, o buona o trista che sia, mi lascierà libertà di poter disporre di me stesso. Così avendo voi a andare a Vinegia, potrete mandar per me a posta vostra e ordinare ch’io possa venire. Ma ben vi fo certo che s’avete animo, come io credo, di farmi beneficio, che bisogna che voi facciate altro pensiero che d’avere un centinaio di copie del libro; perché volendo questo, non che io ne cavassi utile, ma non troverei chi lo volesse stampare per l’avarizia de gli impressori. E credo, che assai mi parrebbe ritrarne, quando io ne potessi avere un XV o XX ducati et altrettante copie stampate. E ciò vi dico, come informatissimo del lor procedere. Ma per concluder qualche cosa, quando volete, ch’io venga, scrivete a messer Matteo Botti o ad altri, che mi dia modo di venire, perché, come io v’ho detto, sarò libero. Del ritratto mi chiamo sodisfattissimo e vi ringrazio, quanto è il ben ch’io vi voglio, il quale è infinito. State sano. Alli XV d’ottobre MDXLVII. Di Fiorenza.  Il Domenichi vostro.  Poscritto:... M‘era scordato dirvi, che il Doni vi si raccomanda molto e ha finito le sue lettere; dove ha ritratto la vostra sala sulle grazie e avvi fatto onor, come meritate. A Messer Giorgio Vasari, pittore eccellentissimo e suo amico onorandissimo. Arimino. 
Magnifico Messere Francesco. Messer Giorgio Vasari più volte m’ha ditto che i’ vi scriva, che per la prima ocasione vo. Fussi contento di far venire a Firenze que’ misti, che vanno alla sepoltura di Michelagniolo Buonaruoti, e quelli 3 marmi abozzati per fiure a sedere, che vanno pure a ditta sepoltura, e per nolla infastidire con averle a scriverle tante volte, ho indugato a scriverle; ora, che i’ vego che e’ c’é dell’aqua, e prima aremo caro fussi contento mandarci que’ duo pezzi di mistio e minori, cioè: la lapida che è lunga br. A 3 l/2 e larga br. A 1 1/4, e l’altro è br. A uno e 1/2 per dua versi e grosso l/2, che subito che noi sapessimo che e’ venissino, si metterebbe mano a murare, e però vi pregiamo, siate contento di fare diligenzia che e’ veng[h]ino. Di Vostra Signoria Servitore Batista Lorenzi Messer Francesco Magnifico, perché il Duca sollecita che si metta su questa sepoltura, Batista, che ha scritto la presente con mio ordine, venendo a mostrarmela, mi è parso scrivervi sotto queste duo righe di parole, acciò la Signoria Vostra quanto prima mandi ogni cosa, e fate il mercato con i navicellai e scafaioli, che tutto si pagherà loro, et di grazia per tutti e rispetti usatevi diligenzia e sollecitudine. Et io resto qui al suo comando. Di Fiorenza alli 19 di settembre 1567. Di Vostra Signoria Servitore Giorgio Vasari Al molto magnifico Messere Francesco Busini in casa di messer Giovani Cacini. Pisa. 
Molto magnifico amico carissimo. Io non ho mancato d’adoperarmi con ogni potere appresso di monsignor illustrissimo Carafa, perché Don Gironimo dell’ordine di Monte Oliveto avesse l’intento suo; et in summa me l’ha sempre messo in dubio, di modo ch’io non so quel che ne possa succedere. Piacemi, che Sua Altezza vadi tuttavia racquistando et spero, ch’ogni dì sia per star meglio: il che Dio gli lo conceda, si com’io ne lo priego. Ho sentito con molto mio contento la bella invenzion vostra et la sto aspettando con desiderio per poterla mostrare a Nostro Signore, il quale son sicuro, che la vedrà volontieri et vorrà, che si metta in essecuzione. Et in tanto offerendomivi di cuore, fo fine, che Nostro Signor Dio vi contenti. Di Roma li XVIII di luglio MDLXXIII. Tutto Vostro Il cardinal S. Sisto. Al Molto magnifico Amico carissimo; il Cavaliere Giorgio Vasari etc. Firenze. 
Magnifico messer Giorgio. Io sono sempre stato inclinato non solo ad amarvi per l’eccellenzia vostra, ma a farvi anco ogni sorte di piacere. Però non accadeva, che vi scusaste meco come umanamente fate per la vostra; percioché l’opere vostre parlano a favor vostro et vi fan grato a chi le mira, come facciamo Noi, che l’abiamo poste dinanzi a gli occhi. Nel particolare, che mi ricercate, sareste a credere, che volentieri vi compiacerei, se in simili provisioni non lasciassi fare a’ superiori della congregazione, a’ quali come informati meglio de’ meriti di ciascuno et conoscono il bisogno de monasterii et sufficienzia de loro monaci, tocca veramente simil elezzione: nel che si ha da riguardare il servizio di Dio. Et simili prelature si hanno da accettare per peso, come in vero di peso sono a chi vol fare il debito suo; et non si hanno da procurare per dignità et onor proprio. Abiatemi dunque per iscusato, se per la causa sudetta non vi compiaccio, poiché non dipende da me; e persuadetevi che in ogni occasione sia punto a sadisfarvi, in quanto per me si possa. E state sano, che Dio vi guardi. Di Roma alli X di luglio MDLXXIII. Pronto al piacer vostro Antonio Cardinal Carafa. Al magnifico et mio amatatissimo messer Giorgio Rasarii (sic), Pittore Aretino, in Firenze. 
Reverendo Nostro carissimo. O che Noi non fussemo bene intesi, o non Ci sapessemo fare bene intendere, averete da sapere, che non è mai cascato in Nostra considerazione il dire che Fiorenza non sia mai stata soggiogata, perché questo è pur troppo notorio; ma dicemmo, che la non era mai stata desolata, trattandosi di dipignere la sua reedificazione, e che questo si avvertisse bene, acciò non si incorressi in qualche absurdo. Così Ci parse di dire a Giorgio. Ma non sarà stata però invano la fatica, durata da voi in ritrovare dietro a questo errore la verità; perché il successo, descritto da San Paulino nella vita di Santo Ambrogio a Santo Augustino della liberazione di Fiorenza nello assedio di Radagasio, potrà talora servirci per la istoria istessa che manca, essendo pure assai notabile e pio; e sino a ora a Noi sodisfà non poco; però, parendo così a voi ancora, si potrà pigliare questo soggetto, concordando la pittura con la verità del fatto, come è condecente, e come voi saperete mostrare a Giorgio; e così sarà tolto via ogni dubio, m’occorrerà pensare a altro. Quanto poi a la sepoltura di Michelagnolo desideriamo che la si tiri innanzi e che voi vi contentiate di pigliarne un poca di cura particolare, come dicemmo a Giorgio; che se bene vi si aggiugnerà briga, ne acquisterete allo incontro altrettanto grado appresso di Noi e del mondo. E sino a ora la distribuzione che voi avevi disegnata di fare de le tre figure, Ci piace molto e Ci pare che sia stata ben considerata nelle persone che scrivete. Però non occorre se non metterla in essequzione e farli usare diligenza e prestezza; che di ciò sappiamo non mancarete se non per altro per fare a Noi cosa grata. Nostro Signore Dio vi guardi. Da Pisa li XII di novembre MDLXIIII. 
Molto Magnifico etc. Il figliuolo del Tasso per aver pochi maestri non puote finir la poppa de la galera, et Sua Eccellenza Illustrissima ogni giorno mi sollecita, che la si finisca: però vi piacerà mandar quella quantità di maestri che el detto figlio del Tasso manderà a domandar, siché sollecitatevi al mandargli. Né essendo questa per altro, me gli raccomando et offero. Di Pisa. A li XXIIII di maggio MDLXIIII. Vostro Signore di Piombino. Al Molto Magnifico messer Giorgio Vasari d’Arezzo, Amico carissimo. À Firenze. 
Magnifico messer Giorgio, mio onorando. La diligenzia, che la Signoria Vostra suole usare in tutte le sue azzioni, fa parere più spiacevole a mia Signora la dilazione, che si mette nelle cose di Lei. Però m’ha comandato ch’io gli scriva, che di grazia voglia far fare quelle cornice che Sua Eccellenza ordinò per le stanze de’ Pitti e parimente il fregio, con ricordare a Francesco e a Confetto di buona maniera, che mandino in execuzione li ordini e comessioni, che Ella lasciò, altrimenti non si dolerà meno di Signoria Vostra che di loro; nella quale Ella aveva buttati tutti e’ fondamenti della sua speranza e si riposava in tutto nella accuratezza et amorevolezza sua. Messer Giorgio mio caro, Sua Eccellenza me l’ha detto di sorte, che io crederei, fussi bene dar prescia a questi lavori, che Ella desidera, a fin che si possa render satisfatta interamente di Vostra Signoria; alla quale io mi raccomando di cuore, pregandole ogni contento. Da Livorno li XXII di dicembre 1558. Di Vostra Signoria affetionatissimo Bartolommeo Concino. Al magnifico e molto mio on[orando] messer Giorgio Vasari, Architetto e Pittore Eccelentissimo. Fiorenza. 
Carissimo Nostro. Teniamo la vostra de 13 del presente circa li remedii, che vorresti per quelle rovine dell’inundazione; e considerato tutto, vi risponderemo in prima sopra quello che ci dite del ponte a Santa Trinita e della Carraia: ci pare, che sia bene levare quanto prima la pila, massimamente che è di verso via Maggio; ma il cottimo, che in sin’ a ora avete per le mani con quelli scarpellini, è molto ingordo, oltre che getteriano le pietre grosse nel fiume, che saria peggio che la pila, e però sollecitate il più che si può con li picconieri a giornate; o veramente facendosi in cottimo; vedete, che sia un pregio giusto, perché li scarpellini dureriano mille anni e non farebbono nulla e vogliono esser picconieri; e poi vuol’esser’uno, che non lassi gettare le cose grosse in fiume. Quanto al nettare le strade e mettere la nettatura nelle piazze è doppio disagio e spesa; e il metterle nelli orti è un pensare al privato e lassare il publico, perché s’hanno a fare li terrapieni; e non si servendo di questa occasione, l’aranno a fare li populi, e circa l’abbreviare un poco più il tempo per l’umidità, bisogna ricordarsi, che siamo nell’inverno, e pensare, che abbia a piovere, e che per questo inverno la città sia umida, di modo che sendo ammontata la terra, consiste solo nel votare l’acqua delle cantine: la qual cosa saria a comandare a ogni uno; perché in sin che questo non è fatto, sempre la città starà umida, e della terra ammontata, se non si potrà levare in tre mesi, levisi in sei, che alla fine non è si gran danno. Ma sì bene è male quella che resta per le case; e de’ modi da rimediare per l’advenire ariamo caro averne nota particulare, che non importa manco che il presente, e state sano. Da Pisa a dì 16 d’ottobre 1557. El Duca di Fiorenza. Giorgio Vasari etc. Fiorenza. 
Molto magnifico messer Giorgio. Vostra Signoria si deve raccordar, che per mezo suo Sua Eccellenza Illustrissima mi concesse quei disegni per mandar a’ miei tapezieri in Cetona; e mi par d’intendere, ch’ancora che miei ministri n’habbino fatt’ instanza, non l’abbino mai possuti aver. Onde ho voluto scriverli questa mia e pregarla, che li voglia dare a chi gli presentarà questa, che sarà conforme alla voluntà di Sua Eccellenza Illustrissima e desiderio, che ne tengo e lo recevarò da lei per piacer grande. E per questa m’obligo restituirli, ogni volta che Sua Eccellenza Illustrissima o Vostra Signoria o altri suoi ministri li vorranno. Di grazia, non mi manchi e l’ispedisca presto, che m’importa assai. Con che faccio fine et a Vostra Signoria quanto più posso m’offero e raccomando. De Pisa li VII de maggio 1564. Di Vostra Signoria Servitore Chiappino Vitelli. Al molto magnifico messer Giorgio Vasellari. 
Carissimo Nostro. Scriviamo a lo Spedalingo delli Innocenti quanto occorre, così sopra la istoria che manca a la sala come ancora sopra l’opera de la sepoltura di Michelagnolo; e perché tutto vi averà a esser comune, non curaremo di replicarlo, persuadendoci, che servirà ancora per risposta de la vostra, poiché non contiene altro che questi medesimi due capi. Quel che di più abbiamo da dirvi è che Noi desideriamo, Ci enviate di costà quanto prima un carradore pratico, del quale abbiamo bisogno servirci nel fare tirare i marmi di Seravezza, poiché qua non ci è cosa al proposito; et indirizatelo a Noi con vostra lettera, che li daremo ricapito subito. Non altro. State sano. Da Pisa li XIII di novembre MDLXIIII. El Duca di Fiorenza, Siena. A Giorgio Vasari d’Arezzo, Nostro carissimo etc. Fiorenza. 
Magnifico messer Giorgio mio carissimo. Mi ritruovo due vostre lettere: la prima con l’ordinario ho ricevuta, l’altra da questi magnifici Bandini di qui et insieme i libri delle vostre Vite de’ pittori, per li quali ho sodisfatto circa al prezzo d’essi, quanto si conveniva. Ho inteso, quanto abbiate trattato con messer Camillo Centurione, mio nipote, e vi ringrazio dell’amorevole offerte fatteli, dal quale ho parimente ricevuto un altro corpo di queste vite, slegato, che sarà seguito, per non vi esser voi forse l’un con l’altro bene inteso. Nondimeno questo è poco male, et li slegati serviranno per qualch’altri: vi resto con obligo per la fatica presa in mandarli; et intendendo che siate per venir presto a Roma, vi aspetto con desiderio per vedervi e godervi con le virtù vostre, alle quali meritamente porto infinito amore. E mi è doluto grandemente, che l’altra volta, che veniste qua, io non vi vedessi, benché creda certo, che ve ne veniste a casa per trovarmi, se bene così non seguissi; et se io avessi saputo che voi foste stato allora in Roma, ad ogni modo non mi sareste fuggito così presto dalle mani, che non vi avessi parlato. Però risolvetevi ad avere a supplire a questa altra vostra venuta. Leggendo io alcune vite di quei vostri pittori, ho visto, che in molti luoghi allegate un’altra vostra opera d’una raccolta de' dissegni di molti valentuomini; et giudicandola opera bellissima, desidero sopra modo averla, quando ch’ella sia stata data fuori alle stampe. Et non essendo alcuno, che meglio di voi di tutto ciò mi possi chiarire, vi prego a far, che n’abbi uno di quei libri, essendo in stampa, et acciò tutto segua più presto, che ne lo portiate voi di costì, dove credo che stampati saranno: che di tutto sarò pronto alla satisfazzione. E con questo aspettando di godervi e ragionare di molte cose a bocca, farò fine, con raccomandarmevi di tutto cuore. Di Roma alli XXI d’ottobre MDLXXI. Vostro Amorevolissimo Il Cardinale Lomellino. Al magnifico messer Giorgio Vasari, amico mio carissimo, a Firenze. 
Molto magnifico et mio onorando. Ho veduto il disegno et il discorso, che avete mandato all’illustrissimo San Sisto per l’impresa della cappella Paulina, sopra che non ne posso dare giudicio per non esere mio mestiero. Ma venendo da vostra mano, posso credere senza ingannarmi, che sia cosa degna; et di quello che sia per assegnarsi mi rimetto alli padroni. So bene, che non può essere se non molto cara a Nostro Signore tanta vostra amorevolezza e sufficienza; e così mi pare avere potuto conieturare. Della incrostatura della medesima cappella si va pensando non farla altrimenti, ma solo il pavimento: però sopra cio non accade dire altro. Vi prego rendere dupplicato basciamano al signore Montalvo in nome mio et conservarmi in sua graztia e vostra et me vi raccomando. Di Roma l’ultimo di luglio 1573. Di Vostra Signoria servitore Alessandro Mussotti. Al Molto magnifico et mio onorando cavaliere Georgio Vasari. Fiorenza. 
Molto Magnifico come fratello. Mi è stata cara la vostra lettera, per la quale mi scrivete essere per venire qua in breve. Ma mi serà molto più cara la venuta vostra; e già si è posto ordine in palazzo, che non avrete a indugiare a cominciar a lavorare. Nella commissione, che scrivete avere di salutarmi a nome del serenissimo signor Gran Duca, mio signore, riconosco la infinita cortesia dì Sua Altezza verso me, e vi prego baciarle in mio nome umilissimamente le mani et a farle fede, che al mondo non ha servitore più affezzionato di me, che tale le nacqui. Et con questo fine aspettando la venuta vostra, mi vi raccommando. Di Roma alli XXI d’ottobre 1570. Di Vostra Signoria Affezzionatissimo fratello il Cardinale Cesi. Al molto magnifico come fratello, messer Giorgio Vasari. Fiorenza. 
Messer Giorgio onorando. La setimana pasata per una mia vi dissi, quanto a negozio che mi lasciasti, che voi ne levassi el pensiero e che no’ ci vedevo modo nesuno da potere isvoltare questa donna. E asai m’è dispiacuto l’avervi autto a scrivere sanza potere avere fatto fruto nesuno, e più che vego perdermi uno amicco, perché sono certo, che non facendo tale cosa, non v’avere a rivedere troppo spesso. Perché, al che mi riccordo, mi dicesti avanti vostra partita e da poi con le letere, che Firenze vi vedrà poco e più che no’ c’è riparo, per avere dato in persone, che non si risolvono e non intendano quello ch’è loro benifizio. Io no so altro che mi vi dire, salvo che i’ sono tutto vostro e che m’amiate, e che non vi gitiate via a primo colpo; che ancora ci romperò quatro lance e poi mi giterò a terra. E vi si mandò e’ conto, del che avevi acetto da la mia botega; e così del fregio, autto da Pagolo Tolomei. Aretelo vicitato e aveduto a piaceri vostri. Direte quello volete, che io ispenda de la donna che tre babi; e restero a’ piaceri vostri. Che Dio vi gardi. Di Firenze alli di XXVIIII d'ottobre 1547. Al piacere vostro Cristofano Montaguto. A molto suo onorando Messer Giorgio Vasari d’Arezo, pitore in Arimino 
Maestro Giorgio, mio carissimo. Ho veduto il desegno, che m’ha mandato messer Balduino, il quale a me non poterebbe più piacer, si l’avessi fatto Vetruvio o Columella, ma non basta il desegno in carta, si voi non pigliate un poco di fatiga di farlo mettere in esecuzione, però vi prego, che non vi sia grave d’andare fin al Monte e ordinare, che se li dia principio quanto prima se poterà. La fantasia mia intenderete da messer Balduino, la quale è in summa, che sia una villa con tutte le parti che se poterà. E per la prima abbi un poco di recetto d’una casotta, tutta per delettazione. Le commodità penso ch’abbin da esser de là dalla strada in quell’altra nostra possessione, dov’è il colombaro, e che sia il resciaqquator di questa, cioè luoghi per polli d’ogni sorte, galline d’India, pavoni, conigli, colombi grossi, anatre d’India e delle nostre, avviario de quaglie e de tortare e altri simili uccelli. La peschiera se farà alla possession medesima, dove avete designata la fonte. E voglio che la villa sia battizata co ‘l nome vostro e se chiami la Georgica. Denari non mancaranno. Né m’accade dirvi altro se non, che son tutto vostro senza più parole e senza più cerimonie. Da Bologna l’ultimo di novembre MDXLVIII. Il tutto vostro cardinale de Monte. All’egregio e raro pittore e architetto Maestro Giorgio Aretino. 
Molto magnifico messer Giorgio. Vostra Signoria sa, che mi promesse di desegni, come ella ha ricuperati dalli tapizieri: fatemi piacere di serbarli in casa, che io mandarò per essi, e non mi manchi, che non mi puol fare magior piacere; e gli ne restarò con molto obligo. Io scrivo così presto, perché penso, che coloro finiran presto e li mandaran male: però la prego a darci un poco l’ochio; con che quanto più posso, me li offero e racomando. Da Pisa li 21 di maggio 1562. Di Vostra Signoria per servirla senpre e come fratello il marchese di Cetona. Al Molto Magnifico messer Giorgio Vasarii d’Arezo etc. 
Molto magnifico e come fratello carissimo. Volendo Nostro Signore, che l’opera di pittura della Sala Regia di Palazzo si mandi in essecuzione, per essere ben servito con celerità e onoratamente, mi ha dato carico sopra di ciò, ch’io ritruovi uomini da bene, e che sieno nell’arte eccellenti. Ora ricordandomi della nostra antica amicizia, ho pensato, che sii se non bene, quando possiate impetrare con buona grazia, licenza dall’Eccellentissimo Signor Duca suo, che vi riduciate in queste nostre bande a servir Sua Beatitudine: per il che sarete contento avisarmi l’animo vostro quanto prima, acciò ch’io ubidisca il mio Prencipe, e non occorrendomi altro, state sano; e di cuore me Vi raccomando. Da Roma il dì 3 di settembre MDLXI. Vi prego, che basciate le mani in nome mio a li Illustrissimi Signor Duca e Duchessa e farli fede, che li son quello amorevole e fidel servitore che sia posibile, e tenetemi in lor bona gracia e così de lo Illustrissimo Signor Cardinale, mio Signor. Tutto vostro il Vescovo di Forli. Al molto magnifico e come fratello carissimo Giorgio Vasari, pittore eccellentissimo. In Firenze appresso Sua Eccellenza. 
Ci piace d’intendere da la vostra de 14, che siate giunto in Roma con salute, dove procurerete di conservarla per ritornarvene sano da Noi, quando vi sarete ristorato a bastanza et avrete cavato que’ disegni incominciati di cose nuove che dite essersi ritrovati in alcuni luoghi di quella Città. E se in questo mezzo Ci occorrerà altra cosa, ve la faremo intendere. E Dio vi conservi. A Giorgio Vasari del dì detto. 
Molto magnifico signor Cavaliere. Io ricevei a’ giorni passati l’amorevolissima lettera di Vostra Signoria, della quale commessi la risposta al padre camerlingo, ritrovandomi travagliato, come molto imperfetto, per lo caso dell’incendio seguito. Ora da maestro Francesco capomaestro tengo l’altra sua con i conforti et buoni avvertimenti, ch’ella ci dà. Ora noi attendiamo a coprire per assicurar la muraglia con resoluzione di metterle catene di ferro, quanto più presto le si potranno avere, secondo il consiglio e parere del sudetto maestro Francesco; il quale riferirà a bocca alla Signoria Vostra il tutto, et assicurandosi noi nel suo buon giudicio, non affaticaremo la Signoria Vostra di venir qua per questo conto in questa staggione istabile e dubiosa; la qual ci mostra alla matina un buon tempo e la sera ci dà una grand’acqua od una buona neve. Circa della tavola ci piace ch’ella sia finita con sodisfazzione del buon giudicio della Signoria Vostra, et ne abbiamo a ringraziare la bontà d’Iddio e la sua molta affezzione a questo luoco. Ma non vediamo modo per diversi rispetti di poterla condurre prima che a primavera; pure il padre camerlingo fra quattro giorni sarà in Fiorenza et le dirà l’animo nostro circa la predella et si risolverà con esso lei del condur la tavola o non condurla et sodisfarà a bocca a tutto quel che resta: sì che io non le dirò altro per ora, se non raccomandarmi con tutto l’affetto alla buona grazia sua, col pregarle sanità et ogni bene. Di Camaldoli li 20 ottobre 1572. Di Vostra Signoria affettionatissimo Don Antonio, romito maggiore. Al Molto magnifico Signor Cavaliere Messer Georgio Vasari, mio osservandissimo. Fiorenza. 
Serenissimo Gran Duca mio Signore et Patrone. Mi trovo in quella amaritudine che può pensare l’Altezza Vostra per la morte del cavallier Messer Giorgio, mio fratello, seguita in questo punto; che sia in gloria! Così per debito mio gnene do notizia con dirle appresso che sendo stato quel servitor della serenissima sua casa che la sa, che io ancora l’ho servita ne l’officio delle farine già XVIIII anni et seguirò di servirla con buona grazia sua con la medesima fede. La supplico che la si degni avermi per raccomandato insieme con cinque figlioli che mi trovo, tre maschi et dua femine. Et quanto alle cose del’Arte, cercherò di conservare quello che sarà in mio potere, perché l’Altezza Vostra possa valersi di tutto quello che sarà in mio potere. Et senza altro di nuovo mi raccomando all’Altezza Vostra et le prego da Dio ogni contento. Di Casa gli 27 di giugnio '74. Di Vostra Serenissima Altezza. Umilissimo et obligatissimo Servitore Pietro Vasari. Al Serenissimo Gran Duca di Toscana, Unico mio Signore et Prone. 
Molto magnifico Signor mio osservandissimo. Con altra mia scrissi a Vostra Signoria del dobletto di Napoli, che mi aveva mandato di Roma messer Tommaso Guidacci per essequirne il volere di quella, della quale ne dimandavo l’ordine, dove mandare lo devea; et avendo ora per la de Vostra Signoria de XXIIII, che se invii Arezzo a ser Piero, non si mancherà infra quattro giorni; che ci va un nostro fidato de casa. Maravigliomi bene assai che la mi dica di pagarne il porto; poiché pure tenevo certo, che la Signoria Vostra fossi per prima, come essere può, sicura de poter disporre a suo beneplacito di me et de ogni cosa mia: il che mi sarà grato che con qualche prova se ne accerti, come quanto posso ne la prego. E baciandoli le mane, mi ricomando, aspettando con suo comrnodo insieme con li poveri Capuccini, che abitano il convento de Monte Acuto, il miraculo de Santo Francesco, che ella ne promette. Di Siena li 27 de settembre 1569. Di Vostra Signoria Servitore affettionatissimo et compare Federigo delli conti de Monte Acuto. Al molto magnifico Signor Mio e compare, messer Giorgio Vasari de Arezzo. Fiorenza. 
Molto magnifico come fratello. Io ho ricevuto una vostra di 18 di questo, per la quale Vostra Signoria mi commette dui cose: l’una, ch’io vegga per tutte le vie di farla rimborsare di 200 scudi per le spese, fatte dell’ultimo mese alli lavoranti della pittura della vittoria; et in questo ci ho usato quella diligenza che ho possuto in sede vacante et non possetti ottener mai cosa alcuna, di modo che bisogna, che voi ve n’aiutate con Sua Santità con qualche mezzo appresso, da che io non son il caso per esser uscito dell’offizio. L’altra cosa, che mi commettete è ch’io sia col prior del Bosco e con Don Serafino per convenire del pagamento, promessovi per le XI tavole da farsi, che ho durato fatica a metterli insieme; perché il priore sta a Santa Sabina e Don Serafino alla Pace. Pur davanti ieri io li messi insieme qui in casa mia. Et circa al darvi sigurtà nonne hanno commodità; ma par ben, che non bisogni, perché pagaranno adesso in contanti la terza parte, che sarà fra otto giorni, perché il priore si purga e verrà qui fra questo ternpo e pagherà; et così a’ tempi pagherà l’altre due paghe et non ricerca altra sigurtà da voi, se vi contentate. Così io la spedirò, et mi direte, dove volete ch’io vi rimetta li danari, che lo farò subito, avutili. Che è quanto m’occorre in risposta della detta vostra. Quanto alla mia tavola di San Bartolommeo maestro Matteo vi ha mandate le misure di nuovo, perché quell’altare mi pareva nano. L’ho alzato a quella misura che sta benissimo. Pigliatene la vostra commodità, che intanto mi servirò d’un crocifisso. Idio da mal vi guardi. Di Roma il dì 29 di maggio 1572. Come fratello Bartolomeo Bussotto. Al Molto magnifico come fratello, Il cavaliere Giorgio Vasari. 
Excellente Mastro Giorgio onorando. S’e’ frati dano grosse frittate e scudi, li galantomeni pari mei sogliono esser tolerati, se non dano se non brochieri e fumo di arosto della corte, qual val più a’ pari vostri che quelli transitorii e mercanteschi pagamenti; e nella vostra tavola della Iustizia ho fatto e farò sempre ottimo officio. Siate adunque contento di consolarmi secondo le promesse vostre e ricordateve, che non servete un scannaconfecto; e messer Tomaso vi usarà cortesia. Valete. Da Roma 5 dicembre 1544. El vostro Vescovo Jovio. A l Excellente Pictor Messer Giorgio d’Arezzo, mio onorando, in Napoli in Monte Olivetto. 
Messer Giorgio quanto fratello. Ho visto, quanto mi avisate per le vostre di 22 di questo. Messer Pietro fu ier sera da me e gli ho fatto intendere l’ultima vostra volontà, la qual è di non voler metter in casa vostra la pensione di 20 ducati doppo la morte di vostro zio. Lui mi ha risposto non volerlo far senza questa condizione e così abbiamo mozzata questa prattica fastidiosa. Gli ho detto, che metta in ordine li otto scudi auti e li restituisca a chi li ha pagati. Mi ha detto di farlo e sopra di questa materia non accaderà più scriverne. Mi maraviglio, che messer Ottaviano non mi abbia mai risposto ad alcune mie, in le quali gli davo aviso della disonesta domanda di messer Pietro; e già sono venuti dui procacci, e non ho auto sue lettere. Non so la causa. Mi piace, per vostro transtullo abbiate trovato un lauro, al qual vi possiate appogiare, quando sete stracco per il troppo dipingere. Vi essorto bene a temperar la cettera e far in modo, che possiate regere e condur a perfezzione l’opere, che avete alle mani. E benché io vi abbia in continua memoria per le vostre rare parti, tuttavia, quando avrò uno quadretto di vostra mano, sì come mi promettete nelle vostre, sarà un confirmare la memoria di voi, la qual non si può accrescere più di quello è. Quando avrete commodità, basciarete la mano a Sua Eccellenza con le debite raccommandazioni. Raccommandatemi al Padre Visitatore e tutti quelli altri padri. Vale Da Roma all’ultimo di gennaro MDXLV. Tutto vostro Don Ippolito. All’Eccellente Pittore Messer Giorgio Vasari Arretino suo sempre amatissimo. A Napoli. 
Messer Giorgio mio amantissimo, salute. L’ultima, vi scrissi, fu da Siena con l’ordine della pittura per la foresteria. Dipoi me n’andai a Firenze. Trovai el maestro per la prima, che faceva le cacherie, perché si purgava e a punto aveva preso la medicina. Mi fece gratissima accoglienza, e il fiorentino venne meco dal mettiloro vostro e gli contai il resto de’ cento scudi. Dipoi tornai dopo disinare da messer Ottaviano, il quale mi fece una lunga e sottile esamina sopra e’ fatti vostri e che ad arte vi aveva scritto e fatto scrivere per farvi saltare. Dipoi andai dal Tribolo, che dura fatica al par di voi, ma non guadagna quanto e’ vostri garzoni e si raccomanda a voi e si vergogna di non vi avere scritto e conosce d’esservi debitore in grosso. Andai con il vostro fratello a casa el maestro dipintore vostro, che facea di belle cose e ha rifatto un altro quadro di poeti, come il vostro facesti a Luca Martini. Andai a casa Luca, il quale attende a tragittare sculture e lavaconchi e altre belle cose del Tribolo e d’un altro. Ciano mi monstrò e’ sua begli zampilli. Così andai in mille altri luoghi, dove per mancarci subietti più belli, non si parlava mai d’altri che del vostro. Domanderetene el fiorentino, che non mi si volle mai spiccare da dosso. Or sono qua a Pisa, ad Agnano cioé; e ci incominciano e’ calderugi assai bene, benché ci è il modo da immolare loro il becco con queste chiare fresche e dolci acque. Io ebbi l’ultima vostra delli 17 di maggio. Ho piacere, la facciate bene e lì è a Pozzuolo e che il cellerario vi sadisfaccia. È venuto a stare costì un Fra’ Benedetto Cortesi da Lodi, quale era innamorato di voi parecchi anni sono; siché fateli carezze per nostro e vostro amore. Ho ordinato al nostro cellerario che faccia la ambasciata vostra a l’operaio di Duomo. Desidero sapere nuove buone di voi e che voi ritornassi qua a lassarvi rivedere alli amici vostri. Qua non ho nuove da scriverli però non ne scrivo. Raccomandatemi a tutti li amici vostri, massime a messer Agnolo della Antella; e dite a maestro Salvatore, che io farò l’offizio del buono amico con il suo fratello, quando mi occorrerà vederlo: il che penso, sarà presto. Salutate messer Raffaello e messer Stefano e Giovanpaolo e tutti per mia parte; e a voi del continuo mi raccomando et vi bacio la mano, perché sono stato loro. Da Agnano addì 7 di giugno del 1545. M’ero dimenticato dirvi, che in fatti qua è una cancherosa stanza e mi fa male, che mai ci tornai; e che ci sto, mi fa peggio: che non ci è altro che rabbia, invidia et dispetto. Che Dio ne guardi voi altri di costa etc. Il tutto vostro Fratello Miniato Pitti. Allo Eccellente Messer Giorgio Vasari Aretino, Amico Onorando etc. Napoli. 
 
Messer Giorgio. Non ier l’altro parlai con messer Salustio [Peruzzi] e non prima, perché non è stato in Roma. Parmi, che e’ sia volto a farvi ogni piacere, ma pargli d’aspectare la ocasione; e dice che, volendo il papa mectere la vostra tavola altrove, e non faccendo Sua Santità niente di simil cose che nol chiami, tocherà allui il porla dove meglio gli parrà, e allora sarà tempo ricordargli la mercé vostra. E ho speranza, che vi gioverà assai, che così è il suo desiderio. A dì 28 di maggio 1556. Vostro Michelagniolo in Roma. A messer Giorgio Vasari, amico carissimo, in Firenze. 
Carissimo Nostro etc. Restando avisati per la vostra de 3 del presente di quanto v’occorreva farci a sapere per conto di quelle anticaglie, vi commendiamo dell’amorevole diligenzia che Ci avete posta; e come n’aremo udito Pietropaulo orefice, venuto con voi a vederle, ve ne faremo noto il voler Nostro. State sano. Da Fiorenza a dì VIII di luglio 1556. El Duca di Fiorenza. Giorgio Vasari. Arezzo. 
Magnifico messer Giorgio. Il mio vicario, essendo suo cugino messer Vincenzo Bizzochi, mi ha pregato, che con una mia lettera lo racomandi a Vostra Signoria con pregar quella, che per mio amor si vogli degniar di farli quel iusto et onesto favore, quale con suo onore fare li può appresso di Suo Excellenza Illustrissima o del Illustrissimo Signor Principe, dove li ocorrerà. Onde stando il detto vicario al servizio mio, de vna sì iusta domanda, non mi parrà posserli mancare. Imperò con la presente racomando a Vostra Signoria il prefato messer Vincenzo e la prego, che si vogli degniare per mio amore de farli quelli favori, quali con onor di quella far gli si possono appresso delli sopradicti Illustrissimi et Excellentissimi Signori, offerendomi alla ricompensa ogni volta, che me ne sarà porta la occasione. E senza dir altro farò fine, baciando le mani di Vostra Signoria Di Pistoia il dì 7 de giugno MDLXV. Di Vostra Signoria Affettuosissimo Il Vescovo di Pistoia. Al Magnifico Messer Giorgio Vasari d’Arezzo, come fratello carissimo. 
Messer Giorgio Amantissimo, salute. Son qui a Siena per irmene a Firenze e stamani ero a Montoliveto e iarsera il nostro Reverendissimo Padre Generale mi dette le vostre delli 25 del passato, e furono gratissime a Sua Paternità Reverendissima e a me. Ora ci troviamo qui di compagnia; e mi ha imposto, vi scriva che voi facciate nelli peducci della lamia di mezzo duo arme del viceré e dua della communità di Napoli e nella lamia di sopra dua Montoliveti e dua arme di casa Origlia. E si imagina che tutto sia bellissimo e gli abbia a piacere, eccetto le pietre macchiate delle facciate delle finestre; nelle quale arebbe voluto certe ciocchette d’ulivo con svolazzi e altre cosette, come sta in Montoliveto in quella stanza dove si ragunano e’ visitatori per fare le famiglie, che si dice il banchetto. Inoltre ha avuto piacere grande, che voi siate per restare in Napoli e gli aviate offerto di fare la foresteria di pittura, per avere occasione di abitare lì nel monasterio: benché senza questo Sua Paternità Reverenda mi dice vi scriva che tutto il monasterio e quello che per lui si può è al servizio e comando vostro, restandovi appresso obligato, che di lui pigliate sicurtà; e vi conforto a starvi, se vi trovate buono aviamento. E perché l’avete messo in su ochio della foresteria, vi manda questa carta, dove vi dice, vorrebbe, gli dipignessi quel cielo tutto ad aria di smalto chiaro, come sta quello della stanza de Giganti al Ti di Mantova con santi e sante, con panni tutti d’aria e loro, con carnagioni naturali, che eschino de’ nuvoli con varie attitudini e ogniuno abbia la sua croce. E ne vuole, che sieno di tutte le età per infino di anni 15 in vista, e barbati e senza barba, come con il vostro ottimo ingegno meglio saperete fare. E di più vorrebbe uno bello ornamento di stucco per il cammino. Non vorrebbe passare trenta scudi di spesa e vi provedrà di quanto smalto volete per la via di Venezia. Non vi vuole partimento o divisione alcuna per il che l’opera mi pare facile e credo che per questo pregio lo possiate servire, massime che lui è buono bottegaio e vi farà buona la bottega con delle altre cose, se vorrete. Vorrebbe ancora, facessi qualche ornamento alle finestre di detta foresteria, pure di pittura, come meglio vi parerà. El resto si contiene nella scritta. M’ero dimenticato, che vi vorrebbe certi spiritelli con carnagione, l’aria intorno a Cristo di mezzo e per tutto quel campo; e dipoi, dove incomincia il muro, uno cornicione di pittura con quelle lettere latine nel fregio per dintorno. E sotto l’architravo, se vi fusse spazio d’avanzo, che le spalliere non vi aggiugnessino, che vi hanno a ponere per riempimento, acciò il muro non restassi vano e bianco, ci vorrebbe grottesche, come meglio si può accomodare, che abbia grazia, con una cornicetta sotto di legno, dove si attacherà dette spalliere, se vi sarà spazio. E di questo, quanto lo vogliate fare (del che lui e io vi preghiamo), dategliene aviso per la prima commodità. E di più vi prega, che fatto ne arete il disegno, gliene facciate ritrarre uno da maestro Salvadore o da chi vi pare e mandarglielo: e di tanto vi prega. Appresso dice, che io vi dica, che in Montoliveto Maggiore fa fare una certa stanza per il capitolo generale, dove si ragunano e’ sindaci, che sarà su di sopra con uno palco fatto a canniccio: se voi la volete lavorare, fatto Natale, che sarà per voi. Penso, la voglia a grottesche, come sta quella del banchetto; e di tanto dategli risposta. Oggi è venerdì, e sono a Siena; domani a Firenze, se Dio vorrà però, e lunedì porterò a Mariotto, vostro mettiloro, ducati cinquanta d’oro che io ho in seno di vostro. Fra otto o dieci dì sarò a Pisa e se voi vi verrete, me n’advedrò. Io vi aspetterò infino al sole leone, ché me ne voglio ritornar qui in quel tempo per ire nella Marca in visita, in compagnia di Fra’ Giovan Matteo vostro, il quale è parechi dì che tornò a casa sua; e così Don Ippolito e tutti li altri. Per questa altro non vi vo’ dire, perché non ci è altro che mi ricordi. Che io sia vostro, velo sapete e se non lo credete, aresti il torto, perché vi voglio bene, vi voglio. Raccomandatemi al sanese e a Fra’ Michele da Prato. Fra’ Buonamente verrà anche lui costà a Napoli. Raccomandatemi al padre abbate passato, al padre cellerario e per mille volte al padre sagrestano. Di grazia, diteli dodici parole per mia parte a vostro modo. Messer Antonio Corsi fu a Montoliveto e se gli fece carezze, e l’altro dì poi ci fu messer Michele Ulivieri, maestro di quel bel fanciullo che voi ritraesti, e dice, che l’avete fatto troppo bello, avete; e che se manda quel ritratto a monstra a Firenze, che troverrà moglie con 500 ducati più di dota. Vorrei, che di nuovo e da capo mi raccomandassi a messer Agnolo e pregatelo e dite ch io lo prego anch’io, che mi raccomandi a suo padre, quando gli scrive. Raccomandatemi a messer Carlo Martini e a tutti e’ vostri, cioè a messer Raffaello, a messer Stefano, a messer Gian Paolo, a ser Salvadore e a Giulio e a voi anche. Non ho mai aute vostre lettere da messer Lodovico che venghino a voi, però non ve n’ho mandate. Quando sarò a Firenze, andrò a visitare gli amici e mi voglio mettere la giornea de’ fatti vostri e far venire l’assillo a que’ nenciolini quivi ritta dipintori. Addio, ch’io mene vo. Da Siena el di otto, che fu San Michele, di maggio 1545. Il tutto vostro fratello Miniato Pitti. El cancelliere si raccomanda a voi terribilmente e il P. Generale anche, benché velo scriva da sé. Al Prudentissimo e Eccellente Pittore Messer Giorgio Vasari Aretino, suo amico ottimo. Napoli. 
 
Messer Giorgio mio carissimo. Ho inteso, quanto mi avisate sopra la partita di messer Pietro Vacca, qual vo intertenendo, insin che da voi ho risposta delle mie dupplicate lettere a voi scritte per lo straordinario e per Steffano vostro, le quali contengano che morendo il vostro zio inanti a messer Pietro, che lui intende riaver il canonicato con la pensione delli 20 ducati d’or di camera in vita sua. Né vol consentir a dar il canonicato senza questa condizione siché, Giorgio mio, pensagli bene. A me par cosa fuor d’ogni ragione. E vole esser assicurato, come più volte vi ho detto, sopra un altro beneficio, che vaglia 60 ducati de portatis, e non sopra li vostri beni: sì che respondete resolutamente quel che volete si faccia. Ho scritto il tutto a messer Ottaviano e per ancora non ho auto risposta. Di Cristoffaro se voi lo volete, bisogna far scriver una lettera da Sua Eccellenza al signor Giovan Paolo, che lo lassi venir altramente non l’arete. Non l’ho mai più visto se non una volta e mi promese di ritornar da me; né mai è venuto. Ho piacer assai, che Sua Eccellenza vi dia opera grande, acciò lasciate buona memoria di voi con onor e util vostro, e che alle volte avendo buona commodità di Sua Eccellenza, abbiate a mantenermi in sua buona grazia e far per me quello ho fatto per voi con Sua Eccellenza. Ancora ho piacer assai che le cose lì del convento vadino bene e con prestezza. Né altro per ora, solum che son tutto vostro; e quando averò le lettere di Sua Eccellenza, ve ne ringraziarò. E volendo venir a Roma, venite presto, avanti mi parti, acciò vi possa goder con gli amici vostri. Raccommandatemi pur assai al signor Don Pietro da Toledo e al sacrista. Da Roma alli XXIIII di gennaro MDXLV. El tuto vostro D. Hippolito. Al molto Eccellente Pittore, messer Giorgio Vasari Arretino, suo carissimo, monasterio di Monte Oliveto. A Napoli. 
Excellente Messer Giorgio onorandissimo. Perché vuoi sete galantomo e quanto promettete solete attender, io vi priego, vogliate ricordarvi di consolar el vostro amico et admirator della virtù vostra, il vescovo Jovio, con fargli il promesso papa Leone; e messer Tomaso [Cambi] in mio nome non mancarà di darvi un segno del grato animo mio verso voi. Amateme e state sano e guardateve della pelarella e servite li frati a frittate, pesce e carne. Valete. Da Roma, 8 novembre 1544.  Servitore Paulo Jovio, Vescovo di Nocera. A l’Excellente Pictore Messer Giorgio Aretino, mio onorando. In Napoli in Monte Oliveto. 
Magnifico amico carissimo. La morte del cavalier, vostro fratello, m’ha portato quel dispiacere, che meritava l’amor ch’ io portava alla vertù sua; la quale era tale, che si poteva dir singolar a’ tempi nostri. E questa perdita deve esser discara a ciascun, che lo conosceva, non tanto a me, che l’amavo strettamente. Aspettarò li quadri, che dite che sono in esser; et mi saran carissimi per memoria del cavaliero. Quanto alla causa d’Arezzo se gli attende tuttavia; et per me non restarà, che non abbia il suo debito fine. E ricordandovi a valervi di me con la medesma libertà, che poteva il cavaliero, mi vi raccomando. Che Dio vi contenti. Di Roma il dì IX di luglio MDLXXIIII. Vostro bon amico G. Cardinale di Vercelli. Al Magnifico Amico Carissimo messer Pietro Vasari. Fiorenza. 
Molto Magnifico. L’uomo suo, che acompagnia le tavole di Sua Santità a Genova, fu qui da me venerdì, che fummo a XXI del presente; a chi io diedi buono ordine per la condotta delle medesime tavole. Crederò facilmente, che a quest’ora possino esser arrivate in quel luogo. Mi sarà caro intendere, che così sia seguito. Fra tanto me gli raccomando di cuore, desiandole ogni contento. Di Crespiano. A li 24 di luglio 1570. Il vostro Signore di Pionbino Al molto magnifico messer Giorgio Vasari da Arezo, Pittore Eccellentissimo e Amico Carissimo. À Firenze. 
Molto Magnifico Signor come fratello. Il Cavagna non mi ha ancora parlato, come Vostra Signoria presuppone per la sua lettera delli XV, di che può esser causa l’essere io stato questi giorni fuori di Roma. Ma essendo approbato da Vostra Signoria il pittore, ch’ella dice aver trovato, non occorre altro, perché so, che riuscirà buono. Solo desidero che Vostra Signoria intenda, s’egli avrà da essere pagato secondo l’opere che farà, o pur un tanto il mese, prima che lo fermi, con dirmi il parer suo circa questo; et subito le risponderò la resoluzione. E con questo me le raccomando di cuore, pregandola a baciar le mani in nome mio a loro Serenissime Altezze. Di Roma a 25 de' ottobre del LXXII. Di Vostra Signoria Affettionatissimo fratello il cardinale Cesi. Al Molto magnifico Signor come fratello, Il cavalier Giorgio Vasarii, a Fiorenza. 
Molto Magnifico Messer Giorgio. Per la lettera vostra de II del presente ho inteso, come Sua Eccellenzia vi aveva scritto, che darebbe ordine, che fussi rimesso quà danari per la conduttura della colonna. Per ancora non l’ha fatto che io sappia; però non sarà male, che lo ricordiate, poiche si è sborsato scudi settantacinque delli cento, che ne fur rimessi qua, né per ancora è fuor dell’Antoniane. La colonna è lunga braccia diciannove e cinque sesti e alta due e mezzo e sboccata da piè e da capo; che disegno d’uno altro rocchio che vi è, della medesima pietra, farne staccar tanto, che serva per resarcirla e rassettarla: che di tutto potrà dar conto a Sua Eccellentia e mi vi raccomando. Che Nostro Signore Dio vi contenti. Di Roma li XVII di maggio 1562. Come fratello Averado Serristori. Al molto magnifico messer Giorgio Vasari, come fratello, a Firenze. 
Cosimo Medici, Duca di Fiorenza e Siena. Carissimo Nostro. Ci piace per risposta della vostra de X del presente, quanto Ci scrivete aver fermo con quello scarpellino della Golfolina per le finestre e porte del palazzo de’ Cavalieri di Santo Stefano; e gli denari, che per ciò bisognono, s’hanno a trarre dal camarlingho Nostro delle muraglie di Pisa. Quelle doppie di Filippo Salviati, sendo della qualità che Ci avvisate, avremo caro che Ci si mandino insieme con gli altri legnami, che si hanno a avere, acciò si possa fare tutto insieme. Sopra il ragguaglio di quel che si faccia nel palazzo Ci occorre ricordarvi, che si seguitino quelle stanze da basso sopra tutto, come quelle che avranno più bisogno di rasciugare, e state sano. Di Pisa il dì XIII di gennaio MDLXI. El Duca di Fiorenza. Vasari, pittore Nostro carissimo etc. (sic) Fiorenza. 
Molto magnifico signor cavalieri come fratello. Io scrissi a Vostra Signoria la difficoltà, che m’aveva mosso il priore del Bosco di volere le pitture sulle tavole e non in tela. Ora io gli ho mostro quanto Vostra Signoria mi scrive, la quale non parla sopra tale difficultà, e lui ha voluto scrivere un’altra lettera, la quale sarà con questa, e ne vuole aspettare la risposta e dice, che non può fare di manco in questo mezzo. Non vuole fare altro. Io mi vo immaginando che il difetto venga dal mancamento, e che lui non abbia i danari, se bene dice di sì; et per questo io non ho possuto far altra conclusione seco che avere questa lettera, la quale mando con questa a Vostra Signoria; et son pronto a fare, quanto lei commette, e me gli raccomando. Di Roma alli 27 di giugno 1572. Di Vostra Signoria come fratello B. Bussotto. Al Molto Magnifico come fratello il Signor, Cavalieri Giorgio Vasari. Fiorenza. 
A messer Giorgio Vasarii. Conforme a che ne scrivete per la vostra ultima si sono fatti vedere li conti di maestro Donato ottonaio per il conto delle cinque lampane da lui lavorate et si è dato ordine alli Salviati di costì che paghino al Cavaliere Bernardino Romena scudi 22 per satisfarne detto maestro Donato per ogni resto della valuta dì dette lampane, a’ ragione di scudi 11 l’una, secondo la convenzione fattane da voi et dal Cavaliere Lionardo Nasi, consegnando al detto Cavaliere l’ultima lampana. Et inoltre si è riscontro li conti di maestro Nigi, il quale fra il suo et quello di maestro Cesare torna a quanto conforme ne scrivete, et perciò si è ordinato alli Salviati con la inclusa lettera, nella quale anche si contiene il pagamento delli scudi 22 per le lampane, che similmente ne paghino a voi scudi 52 di moneta per satisfarne maestro Nigi, de’ quali avea accomodato maestro Cesare pittore. Quanto alla grazia delle gabelle domandate a Sua A, subito che sene abbia la resoluzione, vi si darà avviso quanto occorrerà di fare; con il che al solito vi ci offeriamo; e state sano. Dato in Pisa et palazzo di nostra Residenza li 5 di maggio 1570. 
Molto Magnifico Signor mio et Compare osservandissimo. Se il desiderio et il fin dell’uomo è solo di perpetuar una buona memoria di se medesimo a i posteri, et io m’avveggio d’averlo conseguito non già per i meriti miei, ma sì ben per l’opera e per la virtù di Vostra Signoria, che per segno mani festissimo d’amore ha voluto darmi luogo tra tanti illustri signori nella gran sala dì Lor Serenissime Altezze, in infinito dovrebbe crescere l’obbligo, ch’avrei da tener seco di così rara et segnalata cortesia. Ma perché né quel può diventar maggiore, essendo già ridotto al colmo da molt’altri favori, che ho ricevuti da lei, né io conosco le mie forze bastanti da potermene disciorre interamente, m’ingegnerò con tutti quei modi che saran conformi al mio poco potere di dimostrarle in ogni occorrenza, quant’io sia grato de’ benefizii ricevuti; e particolarmente in questa di maestro Filippo da Cortona, che si propone per la lettura dì Siena, a favor del quale io farò quel medesimo offizio con Sua Altezza, ch’è stato fatto con me da Vostra Signoria. E mi sarà carissimo l’intender di non essermi in questo negozio affaticato in vano. Non mi par onesto, che per il commodo e per la satisfazzion mia io devi mai procurare il disagio et il fastidio di lei. Però se ben la tavola della pittura per la chiesa nostra dì Montaguto, della qual già la ricercai, s’aspetta da ciascuno con estremo desiderio e sarà de’ principali ornamenti di quel luogo, non intendo né voglio, ch’ella vi ponga mano, se prima non si è disbrigata interamente da tutte l’altre sue più necessarie et importanti imprese, ancor ch’ella m’accenni di volerlo fare. Pregola bene, che così si disponga a comandarmi, come conosce, ch’io son pronto e disposto ad obbedirla: che di tanto mele offerisco, baciandole le mani. Di Siena li XV di luglio 1570. Di Vostra Signoria Affetionatissimo Servitore et compare Federigo delli conti de Monteaguto. Al molto Magnifico signor mio et compare oss., messer Giorgio Vasari etc. Fiorenza. 
Messer Giorgio, fatto come il grillo: o gli sta fermo o è salto, o asso o sei o non vul piovere o tempesta. Questa vostra subita mutazione mi pare cosa simile, in modo ch’io vi smarrirò per un pezzo. Vero è che non ho altro che dirvi di importanza salvo tutto amore, che ve ne voglio un buondato, un buondato pur assa’ più di zento cuorbe e mille castella. Mi pareva, che quello amico, con il quale conferisti l’altro giorno in mia presenza, vi dicessi il vero sinceramente e senza adulazione. Poi per insino al canto de’ Medici andai seco, di questo ragionando; e gli dissi il contrario parere di questo altro, a chi parlasti iersera. Lui mi disse: “Be! Che dite voi di questo suo parere?” Risposi, o che e’ non sene intendeva o vero non voleva dire il vero. Risposemi, che il primo non era, perché è persona intelligente; ma il secondo pensava che fusse e che procedesse da invidia, del che questi suoi emuli lo tassano assai. Ora il parere mio ve l’ho detto più volte. Non vi inganni l’amor proprio nel principio, che nel processo di tempo riuscerete glorioso. Perché poche sono le cose da ricorreggiere e anche facile; e voi stesso rivedendole spesso, (come persona, che abbondate di giudizio,) le conoscerete; e il riminese non credo sia per mancarvi, e all’ultimo Anibal Caro. E sopra tutto non siate frettoloso, perché la gatta fà e’mucini ciechi. Mi raccomanderete a madonna Francesca, a messer Bernardetto, a messer Alessandro e poi a Rimini al mio riminese, come so, che sapete fare. E non vi dimenticate di me, che io sempre sarò vostro, e mi vi raccomando. Che Dio vi conservi felicissimo. Di San Miniato Monte alli 16 di settembre 1547. Il tutto vostro fratello Miniato Pitti. A messer Giorgio Vasari Aretino, Pittore Eccellente. In Firenze.  
Molto magnifico Signor come fratello. Scrissi a Vostra Signoria per mano di messer Raffaello Griselli, ch’a quest’ora doverà averla auta, e mi scusavo de li 200 scudi del papa, quali lei mi scrive di poi per una sua di 31 del passato, che monsignor Sangalletto glie n’ha fatti pagare in Fiorenza, che ne ho auto piacere et credo, che lui ne avesse l’ordine bastante da la felice memoria di Pio V, se lei non ha oprati altri mezzi altrimenti. Basta, ch’ella è sodisfatta, che ne ho piacere; tanto più, che lei tornerà a finir l’opera questo settembre, e poi ch’ell’ha da venir qua, potrà qui fare il mio quadro, ch’io non ho fretta. Quanto al negozio de’ frati dal Bosco il priore m’ha mandato a dire che sarà qui tra due o tre dì e darà danari e si farà l’instrumento. In questo mezzo Vostra Signoria m’arà ordinato, dove vorrà, ch’io metta li danari. Che è quanto m’occorre dirle. Et le bascio la mano. Di Roma li 6 di giugno 1572. Di Vostra Signoria come fratello amorevole Bartolomeo Bussotto Al Molto magnifico come fratello messer Giorgio Vasari etc. A Fiorenza. 
Magnifico amico carissimo. Si sono ricevuti i due quadri vostri, dai quali si può facilmente far giudizo della perfezzion degli altri, essendo questi stati giudicati da Nostro Signore molto belli e vedutigli molto volentieri, sicome ha promesso ancora molto prontamente di volervi riconoscere delle fatiche vostre in benefizio dei vostri nipoti e di farvi eziandio tutte quelle grazie, che onestamente potranno aver luogo, sicome alla giornata ve ne potrete chiarire nelle occasioni, che verranno. Nelle quali io dal canto mio non mancarò di aiutarvi sempre per il desiderio, che ho di giovare a voi et a tutti i vostri, i quali il signor Dio conservi, come desiderate voi medesimi. Di Roma a VII di dicembre 1569. Vostro il Cardinale Alessandrino Al magnifico amico Nostro carissimo, messer Giorgio Vasari Pittore, in Fiorenza. 
Messer Giorgio amantissimo, salute. Ebbi una di Vostra Signoria, della quale presi piacere assai, intendendo del vostro bene essere e delle cose vostre, che passassino bene; e questo so, che lo credete, perché sapete quanto per le rare virtù vostre vi amo e amerò sempre. Di qua non è che dire di nuovo. Da Firenze so che non vi mancano avisi; e io qua in questi boschi freschi e verdi non mi curo di intendere altro. Ho inteso, avete a fare altri lavori per il Siripanno lì in Napoli, e che e’ vostri lavorano tutta la settimana fuora e si tornano il sabato al convento. Non è mancato chi ne ha incominciato a dubitare, che la cosa abbia a rincrescere a’ frati e che già sia incominciata. Ve n’ho voluto avisare, acciò sappiate, di che occhio siate veduto, benché siate accorto: pure le persone in faccia ne dicono una e drieto un’altra. Governatevi in questo con la vostra solita prudenzia e fate, che da voi non venga mai el rompere l’amicizia. E per quello amore vi porto non fate segno a persona di questo, vi aviso, che sia uscito da me: che mi faresti danno. A voi basta sapere il vero. Starò qua infino a tutto luglio; di poi andrò a Montoliveto per visitare la Marca con il nostro riminese. Altro non ho di nuovo. Sono vostro al solito e desidero che ritorniate in qua; perché mi date martello a stare a Napoli più che altrove. Piacciavi raccomandarmi a tutti e’ vostri, e datemi aviso di voi, quando potete. Raccomandatemi a messer Agnolo e li altri amici et a voi stesso. Che Dio vi conservi felice. Da Agnano alli 22 di giugno del 1545. Il tutto vostro Fratello Miniato Pitti. Al molto ammirando pittore Messer Giorgio Vasari in Montoliveto di Napoli. Napoli. 
Messer Giorgio quanto fratello. Ho la vostra del primo di questo; e per risposta vi dico che la prattica di messer Pietro Vacca è totalmente spezzata e l’ho risoluto che faccia del canonicato quello li piace, sì per li avisi vostri quanto etiam di messer Ottaviano, il qual totalmente ricusa tal prattica. Ho detto a messer Pietro che restituisca li otto scudi auti e se non li darà al presente, quando sarano compiti li dui mesi, non potrà mancare di non renderli per esser obligato in forma camerae. Di Cristoffaro vi dico che non vol venire; et io mai più l’ho potuto veder doppo la prima volta. Però ne farete senza. Ho auto piacer assai, abbiate auto opera da Sua Eccellenza. Sforzatevi di far onore a voi e a gli amici vostri e alle volte mantenetemi in grazia di Sua Eccellenza con le debite raccommandazioni e quando quelle benedette lettere verrano, mi sarano molto grate, poi che vi si è durata tanta fatica. Mi piace la risoluzione avete presa di fermarvi lì insin all’opera finita e credo, ne riportarete più utile che venir in Roma, maxime avendo pur trovato qualche intertenimento a vostro gusto. E assai ho auto piacer della tavola, posta su l’altare per la festa della Madonna, dove penso che Sua Eccellenza l’avrà veduta con piacer assai, quando però sia venuta lì a pigliar la candela secondo il solito. Io partirò questa settemana per ogni modo per Milano e per la cenere mi trovarò a Mont’Oliveto, piacendo a Dio. Di poi andarò di lungo al mio viagio; e con questo resto sempre alli piaceri vostri prontissimo. Né altro. State sano e salutate il sacrista per parte mia. Da Roma alli VII di febraro MDXLV. Tuto vostro D. Iippolito. All’Eccellente Pittore Messer Giorgio Vasari Arretino, suo sempre amatissimo. A Napoli. 
Molto magnifico Signor mio. L’affectione, che Vostra Signoria sempre m’ha mostro, insiemi con l’animo, ho sempre auto di farli ogni servizio, mi danno animo di gravarla d’un relevato favor per un mio amorevolissimo parente, cioè: vitale Vitali, ricco de’ figlioli e povero di robba, ha messo ogni suo potere in fare adottorar messer Leonardo, suo et a me in amor figliuolo. Et oggi il vederlo star su per li canti, perdendo il tempo, o su per le corti a contendere con procuratori ci dispiace assai. E perché non c’è la possibilità di mandarlo costì a farsi conoscer a suoi spese, dissidero che Vostra Signoria con ogni suo poter l’aiuti e favorisca et in somma faccia per lui quello farebbe per me proprio: del che oltre egli e suo padre li resteranno con perpetuo obligo, io ancora li ne rimarò obligatissimo, offerendomegli sempre in ogni sua occorenza. Et essendo certissimo, ch’ella non li mancarà, non li ne dirò altro. A Vostra Signoria bacio la mano et me li offero et raccomando, desiderando ogni contento. De Montaguto alli X di genaio de '72. Di Vostra Signoria alli servitii Giovanni de' conti de Montaguto. Al molto magnifico signor Cavaliero, mio sempre osservandissimo, messer Giorgio Vasari Aretino. Roma. 
Messer Giorgio, amico caro. Io ho avuto grandissimo piacere della vostra, visto che pure ancora vi ricordate del povero vechio, e più per esservi trovato al trionfo, che mi scrivete d’aver visto rinnovare un altro Buonarroto; del quale aviso vi ringrazio quanto so e posso. Ma ben mi dispiace tal ponpa, perché l’uomo non dee ridere, quand'el mondo tucto piange: però mi pare, che Lionardo abbi molto poco giudicio e massimo per far tanta festa d’uno che nasce, con quella allegrezza che s’ha a serbare a la morte di chi è ben vissuto. Altro non m’acade. Vi ringrazio sommamente dell’amor che mi portate, benché io no ne sia degnio. Le cose di qua stanno pur cosi. A dì non so quanti d’aprile 1554. Vostro Michelagniolo Buonarroti in Roma. Al mio caro amico messer Giorgio Vasari in Fiorenza. 
Magnifico messer Giorgio. Io mi sono inganato a creder che l’infinite vostre occupazione vi concedessino una mezza ora di tempo, per spenderlo in un poco di schiccio di quel ciborio et angioli, però ora, che io mi sono accorto dell’eror mio, non v’astringo più a tal cosa, ma sì bene al dar al presente lattor, mio servitore, quel poco di disegno, vi mandai de l’altar maggior del domo di Siena; e non sendo la presente ad altro effetto, me vi racomando. Da Igno alli 9 di maggio '65. Vostro Il vescovo di Pistoia. Al Magnifico Messer Giorgio Vesari, mio onorando. Fiorenza. 
Magnifico et onorando messer Giorgio. Il mandato vostro portò il modello; e perché le cose publiche dal publico sono e lodate e biasimate, perciò l’ho fatto porre in sacrestia, perché ciascuno cicali, e di poi faremo quello parrà che si convenga. Fin a ora par che la maggior parte non s’accordi a serrar la finestra della tribuna, ma sì bene accrescerla, perché dubitano, che le finestre da’ fianchi, per esser molt’alte, ancor che si allargino, che alzarle non è possibile, non sieno per dar lume alle pitture disegnate dietro all’altare. Ma perché a questo si puo pensare, per ora mi pare da risolversi de l’ornamento de l’altare, sendo cosa che a condurla vuol tempo. Vi mando un poco di schizzo de l’altar di Siena, che se bene son di bronzo, cognosco che al legname non comporta tanta sottiglezza. Ho voluto non di meno mandarlo per mostra, aciò vediate a un dipresso il mio capriccio, per far poi quello vorrete voi e, se non vi parrà fatica, mandarmi un poco di schizzo, ancor che occupatissimo. Al mandato s’è dato 3 scudi; e penserò che lui sia il maestro da far il lavoro. Ho veduto la spesa et voglo creder che per vostra industria si ridurrà più bassa, che sarà il fin della presente con desiderarvi tanto di contento, quanto meritano le vostre rare virtù. Vostra Signoria stia sana et mi vogla bene. Di Pistoia il dì XI di febbraio 1564. Di Vostra Signoria Affettuosissimo il vescovo di Pistoia. Al’ Magnifico Messer Giorgio Vassari, mio onorando, Fiorenza. 
Messer Giorgio mio amantissimo. In Firenze visitai il magnifico messer Ottaviano vostro de’ Medici, quale mi vide molto voluntieri e assai raggionamo di voi cum affectione de tute due le parte. Assai li piacque sentir per me le opere vostre; e non dubita di altro che obsti a l’onor vostro, se non che vi vede troppo animoso ad prender opere grande et alquanto avido dil danaro: però vi exorta a temperarvi in l’uno o l’altro, aciò possiati reger e acquistarvi onore, che robba non vi potrà mancar. Vidi etiam il vostro fratello, quale stava benissimo e contento e molto se laudava della bona compagnia gli era fatto da tuti in quella casa e ne spero bene, perché lo vedo avido de imparar lettere, e non gli manca la commodità. Trovai, che quello messer Petro da Corregio, per il quale volevo quelle lettere di raccommandazione, era stato eletto dal S. Duca di Firenze per auditor di rotta in Firenze secondo che io desideravo. Però non ho più bisognio de decte lettere e non accade farne più parolle, che pur se n è fatto troppo. Sonno gionto qui a Milano sano, per Dio grazia; e mi vi fermarò ancora per quindici giorni, poi mi partirò per Monte Oliveto. Desidero sentir bone nove di voi e delle opere vostre e raccordatevi de far in modo che abbi in camera mia una cosa vostra ad perpetua memoria vostra. Raccordativi de raccommandarmi pur assai ad Sua Eccellenzia e mantenermi in sua bona grazia e de quelli signori amici mei. E ora non vi dico altro, se non che sono tuto vostro e salutate messer Angello della Antella cum li vostri compagni per parte mia. E Nostro Signor Dio da male vi guardi. Salutati etiam il mio sacrista per mio nome. Di Milano alli 15 di marzo del '45. Tuto vostro D. Ippolito. A l’Eccellente e raro pittor messer Georgio di Arezo, quanto fratello amatissimo. Napoli. 
 
Onorando messer Giorgio mio quanto fratello. Mi par sia una età che non ho vostre lettere; però mi dubito non si verifichi in voi quello vulgar proverbio: “Lungi da occhio e lungi da cuore”. Però mi pare invitarvi con queste mia a darmi qualche avviso e di voi e delle opere vostre; né mi piace vi assorbiate tanto nel favor di Sua Eccellenzia, che vi abbiate a scordar li amici vostri. Ho un poco d’avviso dal reverendo padre Don Placido che per tutto il mese passato dovevate aver posto in opera tutte le tavole del refettorio, qual mi dice essere riuscite molto belle. Il che molto mi piace e sto con desiderio grande di veder e voi e l’opere vostre. Ma la novità scandalosa e vituperosissima, occorsa a quelli padri nostri, per la quale intendo aver perso la solita grazia di Sua Eccellenzia e incorso in grossa indignazione, mi ha talmente prosternato l’animo, che più non penso di venir in quella città, poiché in un punto s’è perso quello che in tanti anni con tante fatiche s’era aqquistato. Dio perdoni a chi è stato causa di tanto error e di sì grossa perdita; la quale tanto mi preme e mi dispiace più che niuna altra cosa abbi sentito e sia occorsa, da poiché ho quest’abito. E da poi ch’io ho avuto tal nuova, sempre sono stato fuora di me stesso e resto molto ammirato che tanti signori amici di quel luogo abbino permesso li sia stato fatto si gran carico; o almeno, poiché è occorso, non si sieno interposti in quietar la mente di Sua Eccellenzia e riconciliarlo con quelli padri. Mi rendo ben certo, che voi non abbiate mancato di far l’uffizio del buono amico, avendo la servitù con Sua Eccellenzia, che avete. Però desidero sentir il successo e che fine ha preso tal disordine. Io scriverria a Sua Eccellenzia, ma non sapendo il progresso, non so che scriver però resto. Vi prego bene, quanto più posso, che non essendo accommodate le cose con Sua Eccellenzia, vogliate essere contento di supplicarla per parte mia, voglia aver per raccommandato l’onor di quel luogo, qual soleva esser lo spechio e riputazion di quella città, onorato da tanti re e magistrati, da tanti altri signori; supplicando Sua Eccellenzia non voglia mirare alla incivilità di qualche particulare, li quali inconsideratamente non hanno conrisposto a qualche onesto suo desiderio, ma alla servitù di molti altri e maxime del suo fratre Ippolito, tanto amato e ben visto da Sua Eccellenzia: però, messer Giorgio mio, non mancate di ogni buono uffizio con Sua Eccellenzia per quietar la mente sua e riconciliarla con detti padri. Altramente, non succedendo detta reconciliazione, io mi risolvo mai più di veder la faccia di Sua Eccellenzia; alla quale bacerete la mano con la debita raccommandazione per parte mia. E per ora non accadendomi altro, faccio fine con raccommandazione alla buona grazia vostra. Vi prego etiam a baciar la mano al signor Don Petro, fratello di Sua Eccellenzia, e pur assai raccommandatemi a Sua Signoria e al signor Orsanca. Di San Victor il dì XVI di luglio nel 1545. Tuto vostro D. Ippolito subscripsi. . Al’eccellente e raro pittor’ Messer Giorgio Vasario Aretino quanto fratello. In Napoli. 
Signor mio excellente e grazioso. Non con men desiderio aspetto el famoso capo del vostro libro, nel quale se bene pingiete con la penna e la tinta, che l’onorate teste de’ vostri immortali Toscani, leccati dal vostro nobile pennello e profumati colori; e vi prometto, che vi faranno onore queste due opere, e senza fallo spero di avervi al sacro museo, dove vorrò ancora la vostra testa riccia e non bizzarra, dipinta di mano di galantomo con el vostro aiuto. * Noi qua stiamo tutti con il ciervello nebuloso, perché non sappiamo, come si possa rassettare el mondo, travaglato per questo benedetto concilio. Io sto bene, e la vostra sala è piaciuta al cardinale de Guisa e a questi signori franzesi. Resta, che attendete alla promessa dello stare sano e casto in Arimini, e comandatemi a tutto transito, e vi bacio la mano. Che Dio vi guardi. E messer Simone Botti scriverrà il resto. Di Roma alli V di 9vembre 1547.  Servitore el Vescovo Jovio.  Al molto excellente pittore messer Giorgio Aretino in Arimini. 
Molto Magnifico. A la lettera sua de XV del presente ci occorre rispondere, che ogni volta che ci saranno consegnate le due tavole e tre casse di pitture, che vanno al Bosco, patria dì Sua Santità, saranno da me mandate con ogni diligenza a Genova, conviandole al priore di Santa Maria dì Castello. Il simile ho scritto al signor Antonio Serguidi et a messer Antonio Albertani, che hanno trattato meco sopra questo particulare: però la operi, che mi siano consegnato un vostro a chi io ordinerò; e di poi ne lasci l’impaccio a me. Che oltre al servizio di Nostro Signore e di loro Altezze vi si agiunge il desiderio, che ho di fare piacere a lei, a la quale di tutto cuore mi racomando. Di Crespiano. A li 18 di luglio 1570. Il vostro Signore di Piombino. Al Molto magnifico messer Giorgio Vasari, Pittore Eccellentissimo et Amico carissimo. A Firenze. 
Magnifico Messer Giorgio. Penso, che asai vi sarete maravigliato del non vi avere io risposto alla vostra del primo di setenbre, suta da voi mandatami d’Arezo, alla quale cosa ne ha dato causa il non sapere, quando fusi il vostro ritorno in Roma. E per questa si risponderà, insieme con la riceuta questo giorno delli XXIII istante a quanto ne occorre. E s’è con piacere asai visto quanto sia l’afezione che portate a Michelagnolo mie zio e a me, la quale mi par che sia tanta quanto trovare si possa in altr'omo. E in sustanza per le vostre si vede, qualmente vi siate trovato a parllare co messer Michelagnolo della facienda che a’ boca parlamo. E per quello ne dite, trovate esere molto desiderosso, che io metta tale facienda a effetto, della quale cosa n’ho auto somo piacere, ancora che dal detto messer Michelagnolo per infinite sua ne sia stato confortato. E certo è che lo exeguire e con presteza non è che bene. Pure non si può mancare di usare quelle diligenzie che s’apartehgo[no] intorno acciò e per me non si mancherà di quella solecitudine che a tal negozio fa di bisogno. Per aviso. Io non so, Messer Giorgio mio, quale modo mi abia a tenere in dimostrarvi qualmente io sono desideroso fare cosa che vi sia grata per il molto obrigo che tengo inverso della buona grazia vostra per le tante esaltazione che date alla cosse nostre, e mi sarà grato che causa venga di servirvi di me e[l] quale mi troverete parato da buon fratello a ogni vostro piacere. Che il Signore vi feliciti Il Vostro Leonardo Buonarotti in Firenze. Di Firenze alli XXVI di ottobre 1551. Al magnifico et onorando messer Giorgio Vasari aretino, dignissimo pittore in Roma. 
Cosimo Medici, Duca di Fiorenza, di Siena. Messer Giorgio, Nostro carissimo. Alla vostra del primo circa l’ordine de Proveditori della fabrica vorremo, che le cose andassero egualmente, perché paressino d’un pezzo e non addentellate. Delle figure e sacrestia di San Lorenzo Ci dispiace che sieno affumicate; però fatevi fare un camino in ogni modo. Del luogo, che Ci descrivete atto per la academia e compagnia di scultori e altri, vi sete voi sdimenticato il nome, e dove sia; però quando Celo direte, Ci risolveremo allora di quanto s’abbia da fare. State sano. Da Pisa li IIII di febraio MDLXII. El Duca di Fiorenza. Vasari Pittore, Nostro carissimo, a Fiorenza. 
Molto magnifico Signor mio osservandissimo. Questi reverendissimi e illustrissimi cardinali Viniziani m’han tenuto con molto favore a predicar in Roma quest’advento nella chiesa dell’Anima. Però fatte ch’io veda qualche vostra lettera io, poiché son in luoco dove sono molti copisti. Vi prometto prestissimo darvi qualche segno dell’amor mio. Ho visitato il vostro vechio, il quale mi par più presto un’Angelo che Michel’angelo. Mi disse più sentenze che parole. Vi rissaluta assai e mostrò d’aver gran contento nel vedermi. Disse bene ch’ei restava ingannato di me perché avendo inteso quanto sia celebrato il mio nome e lodata la dottrina ei s’avea imaginato ch’io fossi un vecchio di qualche anno e ch’avessi una barba bianca e cose così fatte; e sogionse per onorarmi: “E chi poteva creder, che tanta virtù fosse in un uomo di si pochi anni?” Mando a Vostra Signoria scudi cinque: pregovi, che li diate all’abbate di Fiesole da mia parte. Non altro. Mi raccomando. Di quel negozio non ho inteso nulla. Piaccia a Dio, ch’io nonne intendi e spero che sarà così; perché Iddio non lascia oprimer l’inocenzia. Non dimeno ho tanto il cuor rotto per questa cosa, che io farei ogni cosa, s’io sapessi come chiarirmi senza guastarmi. Non mi ocorre altro. State sano e contento. Salutate la signora Cosina, il signor fratello, il molto reverendo spidalingo, il signor prior e tutti gli amici. Da Roma il XXX novembre del LXI. Come fratello e servitor Don Gabriello Fiamma. Al molto magnifico Signor mio osservandissimo, il Signor Georgio Vasari, Fiorenza a Santa Croce. Con questa cinque scudi in oro. 
Cosimo Medici, Duca di Fiorenza e Siena, etc. Carissimo Nostro etc. Approvando, per risposta delle vostre, l’ordine buono che Ci scrivete aver dato alle cose de’ lavori del palazzo e alli pagamenti de’ lavoranti, che per tutto luglio prossimo venghino finiti, secondo che da voi Ci sono stato messi innanzi, resta solo, che vi ricordiamo, che così l’andiate seguitando. Ma quel che voi vorresti metter in la scala di dogana vogliamo lo mettiate in quel passo del cortile: perché più Ci importa per ora tal passo che le scale, che ve ne son tante, che bastono. Perché possiate alzare il palco di quella camera dove è quel Nostro ritratto di marmo, Ci contentiamo, che facciate levar la credenzia e l’altre cose che bisognino nelle stanze, che avete in disegno; e quel che levate, vediate che si rassetti e si conservi, e state sano. Da Livorno a dì 20 di gennaio 1561. El Duca di Fiorenza. Vasari Pittore, Nostro carissimo. Fiorenza. 
Magnifico e mio onorando. Mandovi soscritte da Sua Eccellenza le tre lettere, che d’ordine di Quella fermai con esso voi, che da me se gli proponghino e quella alli Riformatori d’Arezzo è a punto come ve la lessi, e così le altre, delle quali farete il servizio che vi è noto. Se vi sarete ricordato di sollecitare Pietro Pauolo Poggini, che mi finisca quel sigillo, sarete cagione, che lo potrò mandare al mio vicario del vescovado per gli duoi canonici, che mi sono venuti a visitare, e se mi avrete raccomandato a monsignor Spedalingo dell’Innocenti, averete fatto, quanto da me si desiderava, e mi vi raccomando. Che Dio vi prosperi. Dal Poggio il dì XVIII d’ottobre 1562. A servizii vostri Jacopo Guidi, vescovo di città di Penna. Al magnifico e mio onorandissimo messer Giorgio Vasari, Pittore di Sua Eccellenza. Fiorenza. 
Molto magnifico come fratello. Ho avuto molto piacere intendere per la sua de 2 del presente, che quella sia per usar ogni diligenza per amor mio in trovar un pittor sufficiente per dipingere e sale e camere e loggie. Ora di nuovo la torno a pregar, che detto pittor sia talmente sufficiente, che possa ben dipingere non solo le sudette cose, ma anco la capella del cardinale Federigo, mio zio buona memoria, in Santa Maria Maggiore, che ancor, come Vostra Signoria deve sapere, sta imperfetta: sì che sarà contenta a porvi ogni cura e sollicitudine, come confido nella sua amorevolezza, et avisimi subito, che sarà trovato. La venuta sua qua per compir le 3 historie sarà necessaria, et Nostro Signore l’aspetta al tempo, altre volte da me scrittole. Quanto poi a quello che desidera saper da me, se Sua Santità fa seguitare i suoi cartoni, le dico, che Sua Beatitudine farà quel tanto che parerà a lei intorno a ciò et non altro. Però attenda pur a spedirsi presto dell’opera, che tiene in mano al presente, e vengasene subito a Roma. Et con questo fine me le raccomando. Di Roma a XVI di agosto 1572. Di Vostra Signoria Affezzionatissimo fratello il Cardinale Cesi. Vi prego a basciar le mani in mio nome al Signor Gran Duca et al Signor Principe. Al Molto magnifico come fratello il cavalier Giorgio Vassari. Fiorenza. 
Molto magnifico Signor Cavalieri. Io mando con questa a Vostra Signoria una lettera del nostro padre priore dal Bosco, la quale contiene quella resoluzione, che ho accennato per le mie a Vostra Signoria, cioè, che e’ non si vuole più spendere, come lei vedrà; et così il negozio vien finito da sé, et mi sa male, che la prima cosa sua, che è passata per le mani mie, abbia avuto questo fine. Et a quella bascio le mani. Di Roma alli 18 di luglio 1572. Di Vostra Signoria come fratello Bartolomeo Bussotto. Al Molto Magnifico come fratello Il Signor, Cavalieri Giorgio Vasari. Fiorenza. 
Molto Magnifico Signor Cavalieri, Signor mio colendissimo. Se io, essendo in Bologna, non avessi auto da far assai a Faenza, Cesena e Rimini, arei senza dubio, volendo andar a Roma, fatto il viaggio per Fiorenza per basciare la mano ai nostri gran signori e ragionare familiarmente con Vostra Signoria. Et se l’avessi auto ancora qualche dispiacere della morte del passato pontifice, mi sarei ingegnato come amorevole, ch’io li sarò sempre consolarla e mantener in lei verde la speranza di dovere conseguire il premio delle sue onoratissime fatighe, fatte in Roma, quali, sono certissimo, saranno riconosciute da chi debbe e può. È vero, come lei scrive nella sua, ch’el nipotino ha fatto perdita segnalata; perché volendo quel santo vechio star nella sua promessa, qualche gran bene gli era preparato. Ho ritrovato qua in Roma ogni cosa mutata. Basciai il piede a Sua Santità, subito ch’io giunsi; et dimostrò vedermi volontieri. Fui acarezzato dal cardinale Buoncompagno et dal signor castellano assai; in Bologna dal fratello di Sua Beatitudine fatto molte offerte: talché se io non fussi frate de’ Servi, Aretino, et non sapessi, quanto il mondo sia fallace, mi saria potuto venir qualche poco d’albagia nella testa. Molti vanno chimericando, et io per giocare al sicuro voglio star ne’ miei termini, il tutto rimettendo in Dio, non mancando a se stesso fino a un certo segno. Ho questa consolazione, che ’l papa e tutti i suoi mi conoscano e hanno sempre mostro d’amarmi: quello abbi da esser, Deus scit. Se con qualche commodità vi paresse a proposito basciar la veste in nome mio a loro Altezze, vene priego. So bene, che l’illustrissimo cardinale de Medici mi ha fatto una accoglienza et offerte da sua pari et da quel principe grande che è. Non vi do nuove, perché non avete bisogno, stando apresso di chi voi state; et poi non ci attendo. Mi racomando, che non voglio tediarvi per questa prima lettera. Salutate il capitano Bombaglino et amatemi, che io pregarò, Nostro Signor Dio vi conservi e vi dia ogni contento. Di Roma il dì 13 giugno 72. Di Vostra Signoria affetionatissimo servitore Il Generale de Servi. Al Molto magnifico Signor Cavalieri, il Signor Giorgio Vasari d’Arezzo, Signor suo osservandissimo. Fiorenza. 
Eccellente messer Giorgio onorandissimo. El cardinale è restato contento, et io menai sul loco el Signor Padrone. Vorrebe ben li ritracti megliori, però sotto e sopra. L’opera gli e reuscita più bella di quello aspectava, respecto al poco tempo assignatovi. Basta, che voi sete lodato da 7 octavi de’ gientil spiriti. Amateme, per ch’io vi adoro, e serveteme del promesso circa e Guiton e del Fiamengo pictore, che ci serva. Il tutto resta nel Signor Arcivescovo di Pisa, a qual baso la mano. Da Roma 18 dicembre 1546. Vostro fratello el Vescovo Jovio. Al Excellente Pictore messer Giorgio d’Arezo, mio onorandissimo, in Florenzia. 
Messer Giorgio quanto fratello, mio amantissimo. Sono pochi giorni, che con mia lettere vi ho salutato e datovi aviso dell’esser mio e raccommandatoli quegli padri nostri di Monte Uliveto che nel travaglio loro gli volessi raccomandar a Sua Eccellenza; alla quale etiam io gli scrivevo e a molti altri di quelli signori, amici miei. Penso, che per la solita cortesia vostra e per l’amor, che sempre avete portato a quest’abito, non arete mancato del caldo offizio solete far per li amici. Di poi le dette mia ho ricevute le vostre de quattordici del passato, nelle quali non mi fate menzione alcuna né del detto travaglio, né che siate più al servizio di Sua Eccellenza; anzi mi motteggiate, che sperate presto di vedermi in Toscana, cosa che mi dà da pensar, non abbiate a seguitar quell’inprese onorate, si sperava, in Napoli. Che certo, quando così sia, mi dispiacerebbe, perché desideravo, vi faceste immortale in cotesta città e ne riportassi un grosso borsotto di ducati. Desidero mi avvisiate a che termine siate circa l’opere di Sua Eccellenza o d’altri signori; perché non meno disidero la grandezza vostra di voi stesso, per amarvi cordialmente per le rare parte vostre. Io al presente, per Dio grazia, mi trovo sano e desidero sentir il medesimo di voi e di tutti quelli signori, amici miei; e se di qua possa cosa alcuna per voi, comandatemi, ché il servirvi riputerò a benefizio. E sarete contento baciar la mano a Sua Eccellenza da parte nostra e al signor Don Petro, castellano di Sant’Ermo. Di Milano il dì XX d’agosto nel 1545. Tuto vostro Don Ippolito. All’eccell. E raro pittor messer Giorgio Vasari Aretino quanto fratello. Napoli. 
 
Messer Giorgio quanto fratello. Martedì passato vi scrissi per il straordinario e deti le lettere a messer Simone Botte, che ve le mandasse, qualmente il prete s’era contentato di non transferire altramente il regresso al nipote. Ma mi sogionse un altro cacasangue di magior importanzia: cioè, che morendo il vostro zio prima di lui, se ben fosse il secondo giorno che avrà auto il canonicato, lui intende di riaver il suo canonicato per il regresso, e che si gli paghi ancora in vita sua li vinti ducati d’or di camera di pensione: cosa, che a me par fuor d’ogni ragione e che per conto alcuno non sia d’accettare. Il simile ho scritto a messer Ottaviano. Ora voi mi scrivete per le vostre di XI, che se ‘l prete non si contenta di sicurar la pensione sopra ‘l medemo canonicato suo e su li beni vostri, che gli dia licenzia, e che voi non volete attender più a quest’ impresa. Magiormente, credo, sarete di questo, quando intenderete la soprascritta partita troppo sporca. Farò adonque l’officio sicuramente, che voi m’imponete, acciò che poi la morte di vostro zio non restiate con questa anguinaglia appicati. E questo basti. Cerca le mie lettere da ottenersi da Sua Eccellenzia, non ne voglio più parlar, perché mi vergogno che fra tanti acocciati insieme per questo effetto, non abbiate ottenuto due lettere di sì poco momento. A me pare, che io servi meglio altri, che altri me. Il presente essibitor sarà Steffano vostro, dal qual intenderete diffusamente quello avete a fare per aver Cristoffaro al vostro servizio. Avendo voi a venir a Roma, mi saria grato, venisti fin che mi truovo qua, acciò vi possa godere questo poco resto insieme con li vostri amici. Sì che vi aspetto, quando però il lavor li sia ben incaminato, e che le tavole abbiano far di man vostra e non d’altri, secondo la promessa fatta. Raccommandatemi al Reverendo Padre Visitatore e ditegli, che ho auto le due sue lettere in risposta delle mie. Però non mi accade dirgli altro se non, che sempre son suo; e salutate il sacrista per parte nostra e messer Angelo da l’Antella. E tu bene vale. Messer Raffaello Grisegli ha prestato scudi otto al prete per intertenirlo, di mia commessione, pensando, che la cosa dovesse aver effetto; pur è obligato in forma camerae di restituirli in termine di dui mesi. Né altro. Da Roma alli XVII di gennaio MDXLV. Tuto vostro D. Ippolito. All’Eccell. Pittore Messer Giorgio Vasari Arretino, suo amatissimo. A Napoli. 
G[i]unt’è già ‘l corso della vita mia Con tempestoso mar per fragil barca Al comun porto, ov a render si varca Conto e ragion d’ogni opra trista e pia: Onde l’affectuosa fantasia, Che l’arte mi fec’idol e monarca, Conosco or ben, quant’era d’error carca, E quel c[h]’a mal suo grado ogn’uom desia. Gli amorosi pensier, già vani e lieti, Che fieno or, s’a duo morte m’avicino? D’una so ‘l certo, e l’altra mi minaccia. Né pinger né scolpir fie più che quieti L’anima, volta a quell’amor divino C[h]'aperse a prender no’ in croce le braccia.  Messer Giorgio, amico caro. Voi direte ben che io sie vechio e pazzo a vole’ far sonecti; ma perché molti dicono, ch’i’ son rinbanbito, ho voluto far l’uficio mio. Per la vostra veggio l’amor che mi portate; e sappiate per cosa certa, che io arei caro di riporre queste mia debile ossa a canto a quelle di mio padre, come mi pregate. Ma partend’ora di qua, sarei causa d’una gran ruina della fabrica di Santo Pietro, d’una gran vergognia e d’un grandissimo pecato. Ma come sie stabilita tucta la composizione, che non possa esser mutata, spero far quanto mi scrivete, se già non è pecato a tenere a disagio parechi g[h]iocti, c[h]’aspecton, ch’io mi parta presto. A dì 19 de Sectenbre 1554 Vostro Michelangelo Buonarroti in Roma. A messer Giorgio Vasari, amico e pictor singulare 
Carissimo Nostro. Desiderando sonmamente, che la muraglia del corridore sia finita in più breve tempo che sia possibile, abbiamo considerato, che sia necessario fare uno sforzo, avanti che venga la ricolta e le faccende de’ contadini, con estendersi per tutto in uno medesimo tempo co’ fondamenti e con l’altre cose, come crediamo facciate. E perché si possa abreviare questo lavoro, vogliamo, facciate mettere mano per tutto; e così in uno medesimo tempo lavorando in più luoghi, verrà fatto con più presteza, sì come desideriamo. E se bene limitamo la spesa di scudi 200 la settimana, vogliamo, si spenda quanto fa bisognio: pure che si spendino utilmente, e che il lavoro si aceleri; e però abbiamo ordinato a Veri de’ Medici, che paghi ogni settimana quanto da voi gli sarà ordinato e li abbiamo mandato l’ordine da poterlo fare. Però spendasi per settimana quanto vi pare bisogni per finirlo presto, perché a Noi non dà noia di fare la spesa che si doveva fare in sei mesi, in 2 o tre, desiderando vederne presto la fine. State sano. Da Seraveza el dì 27 di marzo 1565. El Duca di Fiorenza etc. Vasari Pittore Nostro Carissimo, a Fiorenza. 
Io fu’ messo a forza nella fabrica di Santo Pietro e ho servito circa oct'anni n[o]n solamente in dono, ma con grandissimo mie danno e dispiaceri; e ora che l’è aviata e che c’è danari da spendere, e che io son per voltar presto la cupola, se io mi partissi, sarebe la rovina di decta fabr[i]ca, sarebbemi grandissima vergognia in tucta la Cristianità e all’anima grandissimo pecato: però, messer Giorg[i]o mio caro, io vi priego, che da mia parte voi ringraziate il Duca delle sua grandissime oferte, che voi mi scrivete, e che voi preg[h]iate Suo Signoria, che con sua buona licenzia e grazia io possa seguitar qua tanto, che io mene possa partire con buona fama e onore e senza pecato. A dì undici di maggi[o] 1555. Vostro Michelangelo Buonarroti in Roma. A messer Giorgio, pictore isciellentissimo, in Firenze. 
A messer Giorgio Vasari etc. La presente nostra servirà solo per redurvi a memoria, come di nostro ordine si sono fatte pagare fino a questo giorno più somme di danari dalli Salviati di costì a maestro Nigi della Nighittosa intagliatore, e similmente a voi, e tutto a buon conto de l’ornamento de l’organo e sedia dì Sua Altezza et assistenti di quella, come anche per la doratura dì detto ornamento; e per ciò vi diciamo che, dovendosi pagare al detto maestro Nigi per tali lavori scudi 180 secondo la convenzione e le somme pagate come sopra essendo scudi 270, potrete di quello che sopravanza metterlo aconto della doratura, et altro che farà di bisogno, tenendone di tutto diligente cura, secondo che tanto ci promettiamo di voi, con darci alla giornata avviso di quanto occorrerà per vostre lettere, et non tanto per questo negozio come di ogni altro aspettante alla nostra Religione, la qual cosa non per altra cagione vi si dice, se non perché non abbia da seguire errore alcuno. Et al solito vi ci offeriamo; e state sano. Dato in Pisa il dì 7 di gennaio 69. 
Messer Giorgio quanto fratello. Sabbato vi scrissi per l’ordenario, ch’el prete voleva poter transferire il regresso del canonicato in uno suo nipote, al che io non aveva voluto consentire. Domenica ritornò da me e si contentò ch’el regresso restasse in persona sua. Ma mi ha messo un altro malanno inanti, che è molto peggio e al mio giudicio non mi pare si accetti. Pur fa tu e pensagli bene. Lui vole, che se ‘l vostro zio, qual intendo è su ‘l tempo, morisse inanti il prete, ch’el beneficio ritorni adesso per il regresso con la pensione delli vinti ducati d’or ancora, insin che lui viverà, se ben il vostro zio moresse il giorno sequente che avrà conseguito il canonicato; e non lo vole renonziare senza questo convenzione: cosa che a me pare troppo sporca né di accettare per modo alcuno. Ho avisato messer Ottaviano del tutto e perché messer Pietro non voleva spettar altra risposta né da voi, né da messer Ottaviano, gli ho fatto prestar scudi otto da messer Raffaello Grisegli nomine mutui, obligandolo per instromento in forma camerae a restituirli in termine di duo mesi, e dittogli che mi faccia una minuta della procura s’ha da star per mandar a messer Ottaviano; siché avete inteso, come passa il negocio. Ora risolvetevi quello volete si faccia e pensategli molto bene, come vi ho detto. Ho parlato con Cristoffaro vostro e gli ho predicato assai, che voglia venire a Napoli al servizio di Sua Eccellenza, con dirgli che per suo mezzo avrà la grazia di tornar a casa. Lui verrebbe volontieri; ma non sa come farà partirsi da questo signore, qual starà qui qualche giorni. Saria bene, che voi procurasti una lettera da Sua Eccellenzia al signor Paolo Vitelli, che lo lassasse venire; et a questo modo l’averete. Altro non mi accade per ora se non dirvi, che ho più facende per voi che non ho per me per la poca stabilità di questo prete. E a voi, al Padre Visitatore con gli altri padri, maxime al sacrista mi raccommando. Da Roma alli XIII di gennaro MDXLV. Tuto vostro D. Ippolito. All’Eccellente e Famoso Pittore Messer Giorgio Vasari Arretino, nel monasterio di Monte Oliveto di Napoli, suo amatissimo. A Napoli. 
Messer Giorgio mio amantissimo, salute. Al principio d’agosto ebbi l’ultime vostre de non so quanti di luglio, e al solito mi furono gratissime. Ho avuto piacere imenso lo avere inteso da varie persone la bellissima opera, che è riuscito il refettorio e le altre vostre belissime cose e le sento laudare a piena bocca da tutti, che l’hanno vedute. E il Padre Generale ogni dì diventa più vostro e di voi si lauda e non gli pare potere mai sadisfarvi e pure tuttavia cerca avere opere di vostro. E infra le altre cose, come arete fornito la foresteria, la quale vi raccomanda assai, vorrebbe, che gli facessi bello di stucco e pittura quello atrio dinanzi la porta della chiesa, che è tra la capella del Duca d'Amalfi e la capella del conte di Terra Nuova e vorebbe gli facessi un poco di disegno a vostro modo, secondo vi detterà la nobilità dello ingegno vostro, e glielo mandasse a vedere e farli intendere quello volete per la merce vostra. E di questo io ancora vene prego. Appresso vorrebbe lo servissi bene di quel quadro che vuole per sé, del quale sarete pagato e bene e di questo statene sopra di me. Cioè uno Cristo, che va sopra l’acqua, quando gli apostoli erano nella nave con quella fortuna grande, che si credettono fusse la fantasma. Sua Paternità Reverenda dice averne visto uno simile in uno panno di razzo in capella; e gli piacque assai certe reverberazioni de’ colori delle veste nell’acqua. E così o simili fantasie gli piacerieno e sopratutto colorito allegro e paesi lontani intorno a l’acqua, perché questo, dove fu, sebene dice: "Erat navis in medio maris et iactabatur fluctibus", non è per questo che fusse nel mezzo del mare; ma era uno lago, come quello di Perugia o di Bolsena, e gli ebrei chiamano i laghi mare, come dice nel Genesis: "Congregationes aquarum appellavit maria"; si che voi intendete. Sforzatevi servirlo bene, e che sia di vostra mano, perché si conoscono le lance da gli stocchi. E si raccomanda a voi e è tutto vostro. Noi, cioè Sua Paternità Reverenda e visitatore sanese e’l cancelliere e io, ci partiremo el dì dopo San Rocco per ire a Milano: penso sarò ritornato ad Ognissanti. Credo, abbiate costà caldi grandissimi, perché noi qua ci abbruciamo di caldo, né mai ci ricordo maggiori. Nuove non ho che scrivervi, però mene passo. Vi ricordo, sono tutto vostro, e mi vi raccomando. Raccomandatemi a tutti e’ vostri, che per essere breve non voglio starli nominar tutti. Raccomandatemi a Don Placido abbate e a Don Benedetto da Lodi, a messer Agnolo dell’Antella, a messer Tomaso, a messer Simone e a messer Giuliano e tutti li amici. Dio vi conservi felice, che vi puosza be[ne]dire gardenale. Da Montoliveto alli 15 di agosto 1545. Il vostrissimo fratello Miniato Pitti. 
 
Molto magnifico signore come fratello. Alla ricevuta della lettera dì Vostra Signoria de VI del passato io non mancai insieme col signor Sangalletto parlare con Nostro Signore di quanto ella mi scrive. In risposta le dico, che Sua Santità ha risoluto dare a Vostra Signoria le stanzie a Palazzo. Del resto il signor Sangalletto le ne scriverà, et a lui mi rapporto. Circa alle stanzie per la signora sua consorte sarà facil cosa a provederne qui in Borgo: che quando Vostra Signoria non potesse provederne, le dico, che io le ne provederò. E non mi occorendo a dirle altro, me le raccommando et offero. Di Roma il dì 5 di agosto MDLXX. Di Vostra Signoria molto magnifico Afezzionatissimo fratello il cardinale Cesi. Al molto magnifico come fratello, messer Giorgio Vasari. Fiorenza. 
A messer Giorgio Vasarii. Essendosi ottenuto da Sua A. Granm. Ro et Signor nostro la grazia delle gabelle per condurre a Pisa l’organo con il suo ornamento e la sedia dì Sua Altezza con li dua ornamenti delli altari e la tavola che si lavora da voi, si è percio ordinato costì al Cavaliere Girolamo Minucci, che sia insieme con esso voi per essequire tutto quello che sarà necessario e che da voi parrà opportuno per far condurre detti lavori con buona custodia e maggior diligenzia che sarà possibile, sì come ci promettiamo di voi, dicendovi che il poggiuolo dell’organo sarà finito in tutto fra dieci giorni; et perciò potrete per a tal tempo come è detto operare che siano qua li lavori per porli in opera, rapportandoci nel resto a quanto giudicherete far di bisogno; e senza altro vi ci offeriamo. Dato in Pisa e palazzo di nostra Residenza li 19 di maggio 1570. 
Molto magnifico come fratello. Vostra Signoria si deve ricordare, che quella mi ha fatto il disegno per dipingere la sala della Rocca, che io fo fare a Cantalupo. E perché non solo è finita di coprire la sala, ma anco quattro altri cameroni, io avrei in animo di cominciare a fare dipingere: et nei quattro cameroni ce voglio solo un frescio attorno; ma vorrei, che fosse bello e ben fatto il tutto; però le scrivo questa mia pregandola a volermi trovare un maestro, che sia suffiziente, et che m’abbia da servire con fideltà e con quel più avantaggio che serà possibile. E quando Vostra Signoria verrà a Roma a finire la Sala Regia, lo potrà menar con sé. Io le ne ho voluto scriver a bon’ora, acciò possa proveder di persona, come ho detto di sopra; e di quanto stabilirà Vostra Signoria con questo uomo, io restarò contento: di tanto la prego, che me ne farà piacer gratissimo e lene restarò con obligo. Di Roma a XIX di luglio 1572. Di Vostra Signoria Affettionatissimo fratello Il Cardinal Cesi. Si aran da dipenger de sotto alla detta sala un’altra sala con sei camere et una loggia. Al Molto magnifico come fratello il cavalier Giorgio Vasari. Fiorenza. 
Molto magnifico Signor cavaliere. La Signoria Vostra deve sapere che Ser Pietro suo fu extracto collega nostro et noi tutti della extractione sua aremmo auto tanto gran contento, se da se istesso avesse potuto exercitare o mediante sostituto grato et idoneo, quanto pigliammo disturbo, risolvendosi a sustituire in quel’offizio di Pietà Gregorio Pecori a tutti suspetto. E però non possiamo negare che per obligo dell’offizio nostro non cercassimo qualche mezzo per impedire la sua instituzione, la quale per insino allora conoscevamo che posseva arrecare frutti tali quali Vostra Signoria intenderà et toccherà con mano che da poi ha arrecato. Tutta volta non avendo noi usato tutto ‘l potere contro detto Gregorio, ma lasciato di fare contra di lui e contra della sua sustituzione molte cose che fare si sariano possute, e tutto per la reverenza et observanza che noi meritamente doviamo avere et aviamo auto sempre alli molti meriti di Vostra Signoria, è successo che la sustituzione ebbe effetto et è stato parecchi giorni ne l’offizio delli Rettori insieme con esso noi e da noi ben veduto e trattato, e come onorevole collega ha auto tutta quella autorità e tutta quella parte ne l’offizio che è lecito desiderare, tanto noi suoi compagni ne l’offizio avevamo unicamente designato di fare, se esso ancora dal canto suo faceva, non diremo interamente, ma parte del debito suo e le cose più principali, ma esso conforme all’oppinione comune non prima ha incominciato a exercitare l’autorità del dispensare che male quella ha exercitata, imperò che egli con danno del prossimo, con carico suo, dispiacere nostro e preiudizio o periculo di pregiudicare a questo santo luogo ha fatto e commesso quanto per la introclusa fede ella intenderà et vederà ancora con qualche dispiacer di Vostra Signoria, la quale come giustissima e zelante del bene doverà del caso seguito avere quelli medesimi dispiaceri, che noi, ora doppo più discorsi e tractati fatti tra noi, ne l’ultimo ci siamo resoluti di avere tutti quelli respetti a detto Gregorio che sono stati possibili per amor di Vostra Signoria. E perciò non aviamo comunicato alli Signori Priori e Signori Collegi della nostra comunità, né tanpoco ne aviamo scritto parola alcuna a Loro Altezze, ma solo a Vostra Eccellenza, la quale desideriamo che per ogni buon rispetto le piaccia operare e scrivere a detto Gregorio che per termine almanco de' 15 giorni vogli lassare d’intervenire nelle congregazioni che si faranno, accioché da questo possiamo pigliare occasione buona e con onor suo di venire all’extractione de uno altro rettore e non ci bisogni usare per levarlo mezzi con maggior suo danno e dispiacere comune di tutti noi, li quali non vorremmo vedere contro di lui sorte alcuna di male, ma pure tutta volta, quando egli così non sen’uscisse, saremmo forzati, per levare il carico da noi e per non tenere indietro l’expedizione de l’offizio come teniamo per rispetto suo, secondo meglio in voce sarà raguagliata dallo ambasciatore della comunità, saremmo forzati dico a fare tutto quello che comportasse il dovere. Et perché Vostra Signoria magnifica molto ama le cose ben fatte et è zelante de l’onor di questo santissimo luogo, amorevolissimo nostro, savio et prudente, confidiamo senz’altro dirle che opportunamente provedarà, con che molto ce li offeriamo e raccomandiamo, pregando l’Altissimo per la conservazione sua etc. De Arezzo il dì 19 d’agosto 1572. Di Vostra Signoria molto magnifica Li Rettori della Fraternita. Della Misericordia d’Arezzo Al Molto magnifico et Signore Cavaliere messer Giorgio Vasari. 
Cosimo Medici, Duca di Fiorenza, Siena. Carissimo Nostro. Gli avisi della vostra delli XI sono stati copiosi e a Noi grati al solito e Ci saranno sempre, che Cene manderete. Però state avertito a tutto quel che passa e non lasciate d’avisarne, che Ci sarà di satisfazzione. State sano. Da Pisa li XVIII di marzo MDLXI. El Duca di Fiorenza. Nucci d’Arezzo, Nostro carissimo, a Venezia. 
Cosimo Medici, Duca etc. Di Fiorenza e Siena. Carissimo Nostro. Ci piacie, per risposta della vostra de IIII del presente, che siate rimasto d’accordo con Piero Giugni di quella sua casa, che abbiate finito di legname l’altro palco delle camere della Duchessa, e che incominciate l’altro dov’ è quel’ ritratto Nostro di marmo del Bandinello, e che attendiate alla fine del tavolino e all’altre cose, che Ci scrivete. Quanto alla fabbrica de Magistrati e della freddezza de Proveditori e altri umori loro, non intendiamo quel che voi vi vogliate dire, ché, come l’averemo inteso, vi risponderemo, e ricordatevi, che gli Fiorentini combattono sempre insieme; e che sendo voi Aretino e non Fiorentino, non entriate nelle brighe loro, e che Noi non potemmo mai accozzare duoi Fiorentini insieme che fussino d’accordo. Ci piace, che attendiate la sera a quegli schizzi per gli panni d’arazzo, per metter mano poi a gli disegni delle caccie; e bisogna che vediate di dare alle botteghe che abbino che fare, sendovene una che non ha a far altro che cotesti panni. Il Camerino non Ci hà ancora ragguagliato dell’acqua di quella fonte d’Arezzo né d’altro; e tutto intenderemo da lui, che si trova qui. Ma quanto a gli doccioni, bisogna indugiare a marzo e in questo mezzo trovare, dove sia la terra buona, e farne sperienza, e state sano. Di Livorno il dì X di novembre MDLXI. El Duca di Fiorenza S. Giorgio Vasari... etc. Fiorenza. 
Cosimo Medici, Duca di Fiorenza, di Siena. M esser Giorgio Nostro carissimo. La descrizzione della vostra de III, con il disegno che Ci mandate con essa per la sala grande e suo palco. Ci piace assai, massime dimostrando li principii dello stato e a poco a poco la sua propagazione. Due cose per ora Ci occorre ricordarvi: l’una, che la corona e assistenza di quei consiglieri che volete metterci atorno nella deliberazione della guerra di Siena non è necessaria, perché Noi soli fummo; ma sì bene vi si potrebbe figurare il Silenzio, con qualche altra Virtù che representassi il medesimo che li consiglieri. L’altra, che in uno di quei quadri del palco si vedesse tutti li stati Nostri insieme, a denotare l’ampliazione e l’acquisto; oltre che son necessarie ancora in ogni istoria qualche motto o parole, per maggiore espressione del figurato: sì che mettasi in ordine quel che fa di bisogno per dar principio all’impresa. L’altra vostra con le misure delli usci e de camini è venuta e non ricerca replica. Dio vi conservi. Da Pisa li XIIII di marzo MDLXII. El Duca di Fiorenza. A Giorg]io Vasari, Pittore [et Ar]chitetto Nostro carissimo, a Fiorenza. 
Magnifico e mio onorando. Sua Eccellenza mi fece leggere la lettera vostra sopra le cose, che avete per mano di Suo contento e servizio; e con molta satisfazzione, avendo udito tutto, me ne commesse la risposta, che per la Sua qui alligata vedrete, e se voi farete quel capitale dell’advertimento Suo, ch’ella mostrò sentirne gusto nel commetterlo, io vi fo già superiore a molti nel rendersi docile e disciplinabile, come nel rappresentarci per naturalmente vive le cose, che ponete in pittura, non avete alcuno che vi sia pari. Ho letto di poi a Lei medesima il memoriale vostro; e avendolo udito molto volentieri, mi ha commesso, che una mattina (che non sia molto occupata) glielo ricordi, come non ne mancherò, con speranza di quella buona conclusione ch’io vi desidero non manco, che voi vi desideriate. Se quel mio sigillo è finito, desidero, che lo diate a ser Lorenzo Serguidi, che me lo mandi, perché lo vorrei vedere, avanti che lo mandassi al mio vicario. Voi vedrete quel che risponde Sua Eccellenza al memoriale di Martino Bacci, che gliene potrete far intendere, perché secondo il voler di Quella possa accommodare il suo figliuolo, e mi vi raccomando con pregarvi, che mi teniate in buona grazia di monsignore Spedalingo dell’Innocenti. Che Dio vi guardi. Da Livorno il dì XII di novembre 1562. A servizii vostri Jacopo Guidi, vescovo di città di Penna. 
Magnifico e mio onorando. Vorrei, di grazia, che operassi, che Giovanni Pauolo mi finisse il suggello mio episcopale, che lo possa mandare al mio vicario, che me ne sollecita; e bisogna, ch’egli vi metta le lettere in questo modo, come ancora gliene lassai in nota, rispetto al capitolo della città di Adria, unito a penna: Jac. Guidius Volat. Eps. Pennensis e Adrien. Che ve ne resterò in molto obligo; e lo potrete consegnar per me a ser Lorenzo Serguidi, che ne farà l’ordine mio. E quanto bisognate per el pagamento del primo e di questo, lo satisfarò subito a ogni suo avviso. Tenetemi in buona grazia di monsignore lo Spedalingo delli Innocenti e di voi stesso. Che Dio, come v’ha dato l’eccellenza della pittura, così vi dia ciò che di più desiderate. Da Livorno a dì 3 di novembre 1561. A servizii vostri Jacopo Guidi, vescovo di citta di Penna. Al magnifico e mio onoratissimo messer Giorgio Vasari pittore etc. Fiorenza. 
Cosimo Medici Duca di Fiorenza e Siena etc. Carissimo Nostro. Ci sono state grate le lettere vostre de 23 e 30 del passato. Contenendo avvisi di diverse bande, onde ve ne commendiamo al solito, dicendovi che non vi si scrisse per l’altro procaccio perché ci trovavamo in viaggio. Dio vi guardi. Da Fiorenza li VI di giugno MDLXII El Duca di Fiorenza A Medoro Nucci nostro carissimo a Venezia 
Molto magnifico Signor Cavaliere. Mi dispiace che in uno negozio solo, che Vostra Signoria si è voluta servire dell’opera mia, non si sia conclusa cosa alcuna; et non poteva essere altro che cosa di frati: perché sempre ha detto questo priore, che voleva fare, e che voleva dire, et che non gli mancavono danari, et poi non gli manca altro et non si è mai lasciato intendere se non con li effetti, et non gl’ho possuto parlare per la mia indisposztione, ma gl’ho bene mandata la lettera di Vostra Signoria, e m’ha promesso mandare la risposta, la quale venendo sarà con questa. Quanto a quelli ch’io vedo non ci deve essere modo di danari; e come questo è uno negozio, ch’io non lo posso fare in persona, non mi satisfò interamente, di che lei m’abbia per scusato, se bene quanto all’effecto questo non importerebbe, se il priore avessi fantasia di farlo. Ma vedo le cose raffreddate bene. Egl’avevono dato tremilia scudi di caparra per il pavimento della chiesa a Matteo, et poi non si fa altro, né si farà. Ho piacere che Vostra Signoria solleciti l’impresa della cupola, et che sia per lasciarsi vedere qua al settembre a ogni modo, che Iddio gli conceda quanto desidera. Di Roma alli XI di luglio 1572. Vostra Signoria come fratello Bartolomeo Bussotto. Al Molto Magnifico come fratello Il Signor Cavalieri Giorgio Vasari. Fiorenza. 
Messer Giorgio onorando. Io sono sicuro, che vi sete admirato, come ho visto per lettera di monsignor nostro d’Arezzo [Minerbetti], ch’io non abbi mai dato adviso alcuno de vostro quadro e la cagione è stata, perché avendolo visto la prima volta in queste feste dello Spirito Santo, et extremamente piaciutomi quella faccia, volsi aver ancora il iudizio di persone intendenti per veder se si scontravano ne la mia oppinione; e così, quando ho avuto commodità, vi ho condotto quando uno e quando un altro (che l’ho alla vista) e in conclusione truovo tutti d’un medesimo iudizio, e tutti lo celebrano, ma sopra ogn’altro monsignor di Cortona, messer Antonio Bracci, messer Luca Martini, il Tasso e quello ch’io doveva principal di tutti, il nostro messer Francesco Bandini. Il Tasso ha preso cura di far l’ornamento e dice, me lo darà in brevi giorni. Questo è quanto ve ne ho da dire e ringraziarvene sommamente. E tanto più il fo, quanto tal dono mirabil è proceduto dalla vostra mera cortesia, senza esserne da me stato ricerco o aver avuto rispetto alle grandezze romane e pontificie, le quali avete curate e stimate di nessuna importanzia per voler dar fine a tal figura, acciò la pervenissi in le mia mani, avanti partissi da Arezzo. Siché, messer Giorgio, io resto in tanto obbligo con voi, che non mi parrà mai esser suffiziente a compensarvi. Adunque pigliatemi animo adosso e fate di me e di ciò ho al mondo, a’ butteri, parlando alla di qua. Or ritornando alla mia muraglia e visto per la lettera, che scrivete a monsignor d’Arezzo, che non che a maggio, ma fra dua anni non sete per ripatriar, atteso le opere grandi e virtuose datevi da Sua Beatitudine, mi sono resoluto gittar quella volta in quella sala e mi sono resoluto seguire il medesimo ordine, che è a quel piano delle stanzie, e non uscire del medesimo modello e l’ho fatta a lunette; e per tutta la proxima settimana doveria esser fornita. Ché ieri la lassai armata. E cominciavano a tirar suso li peducci, e non entrerò in pitture, essendo tutte l’altre stanzie bianche; ma mi confermerò con quell’altre. La pittura lasserò per la disopra, andando in tutte le stanzie di sopra e fregi et altre pitture, secondo che da voi sarò comendato, come da molt’ altri m’ è stato detto il medesimo. La qual pittura quando s’arà a far, vene darò adviso, non essendo dalle parti di qua, perché vi voglio de l’erba del vostro giardino. E a quel piano verranno anco le loggie, che con le pitture staranno benissimo. E perché voglio far una cappelletta da dir la messa per aver la chiesa discosto, e il modello della cappella Paulina mi piace assai, mi farete grazia a farmela ritrarre da un de’ vostri giovani e con tutte le misure, afine che avendo da essere la mia minor, vadi con le misure al medesimo ragguaglio. Ancora desidero da voi, che mi facciate ritrarre quella fontana che è alla vigna del Carpi, dov’è quella Venerina che giace, con tutte quelle circustanzie e figure vi sono e con le misure; perché ho trovato certo loco, dove sene può fare una simile con non molta spesa e disegno farla, e quella di Carpi mi piace più d’alcuna ch’io abbi visto. Non mi dite, ch’io sia l’infracida, ché per questa sera non voglio altro da voi, salvo che vi riguardiate in questi caldi e mi tegniate in grazia del nostro buon vecchione Buonarroto, facendoli fede, ch’io l’amo, onoro et adoro, quanto meritano le rarissime sua virtù. Di Firenze alli 7 di luglio 1553.  Come fratello onorando Arcivescovo di Pisa. 
Molto Magnifico signor mio et compare. Il monasterio, edificato nuovamente da me nella nostra contea di Montaguto, si trova oggi, non senza mia grave spesa, ridotto per la Dio grazia in buonissimo termine delle cose necessarie, così per il culto divino come per servizio de’ monaci, che vi son destinati. E quasi mi risolvo a dire che altro non manchi alla perfezzion di quel luogo che d’esser ornato nella cappella principale d’una tavola di pittura, nel modo che più paresse convenirsi al titol del santo, in onor del quale egli è stato construtto, come sa Vostra Signoria, che altra volta n’abbiam ragionato insieme. E perché ella mi s’offerse cortesemente voler pigliar quest’impresa sopra di sé, con tutto che mi paresse esser degno di reprensione, accrescendo nuovi impacci alle molte et importanti cure sue, volsi nondimeno accettar l’offerta, fattami con tanta amorevolezza da lei, sapendo molto bene, che allor riceve piacere, quando s’affatica in benefizio et satisfazzion de gli amici: però la prego caramente, che per consolar quei reverendi padri, che l’aspettano con grandissimo desiderio e me ne fanno spesso non piccola instanza, et insieme per fare a me questo favore assai grato, le piaccia, quando meno sarà impedita da gli altri suoi negozii, rivolgervi il pensiero e la mano; che quanto più presto sarà assoluta da lei, tanto maggior sarà l’obbligo, che per ciò le ne devo tenere. Intanto se per servizio suo o d’altri la conosce, che l’opera mia possa recarle giovamento alcuno, mi farà sommo piacere a darmene avviso, ché le offerisco tutte le forze mie. E di cuore me le raccornando con pregarle contentezza et vita. Di Siena li XXIII di luglio 1569. Di Vostra Signoria Servitore et compare affetionatissimo Federigo delli conti de Monte Acuto. Al molto Magnifico Sigor Mio et Compare, messer Giorgio Vasari d’Arezzo. 
Messer Giorgio mio quanto fratello. Ho visto, quanto per la vostra di XIIII del presente mi avisate e cerca ‘l negocio di messer Pietro Vacca per mastro Raffaello vi ho scritto diffusamente, in qual termine ne troviamo, e della openione del detto messer Pietro, nella qual persiste etiam al presente: e per una sua inclusa nelle mie l’arete potuto intendere. Di poi non s’è fatto altro, aspettando la risoluzione vostra, la qual se avrà per il procaccio, che verrà questa settemana; e secondo avisarete, così si procederà. Messer Ottaviano m’ha scritto in raccommandazione del negocio et è stato soverchio, perché al cavallo che corre di sua natura, non gli bisogna isproni. Questa mattina gli risponderò con esponergli quanto sarà necessario cerca ‘l canonicato di messer Pietro, con dargli motivo che, accordandosi della pensione col prefato, sarà necessario assicurarla sopra beni ecclesiastici e non secolari, acciò possa intendere e saper quanto avete di bisogno del suo aiuto, oltra ‘l placet del Signor Duca. Io restarò in Roma per queste feste, né mancarò di servirvi, infin che starò qui. Di poi lassarò il procurator frate Eliseo in luoco mio, che supplisca a quanto farà bisogno. Ho data la lettera vostra, che va a Steffano al Monte al Padre Generale Reverendo, qual si mandarà a Mont’Oliveto con quell’ordine che voi scrivete; né si mancarà d’ogni diligenza, acciò che Steffano e Cristoffano venghino a Napoli. Il signor Giovan Andrea Orilia avrà forsi bisogno del favor del Padre Visitatore in questo suo negocio di Aprano. Mi farete a piacer esser con Sua Paternità e pro... per parte mia sbracciarsi in favorirlo, pospost’ogn’altro rispet... Contratto, fattogli dal Reverendo Generale dell affitto di Aprano sti... gli sia ratificato dal capitolo. Il simile farete... Perché così si risolve il Reverendo Padre Generale che si faccia; perché facendosi in contrario, oltra che gli corre il danno del monasterio, Sua Paternità Reverenda ne restaria troppo affrontata. E certo quelli Padri gli hanno auto un pochissimo rispetto. E dubito, sarà sforzato a risentirsene con danno e vergogna di qualcuno, quando non si ratifica il contratto, fatto al signor Giovan Andrea come di sopra: però advertiteli, che guardino bene quello che fanno etc. Ho auto piacer assai intender il buon termine, nel qual si truova la tavola; ma mi dispiace bene delle incommodità, che portate per conto delli muratori e d’altre cose necessarie. Ho mostrata la vostra al Padre Generale, acciò intenda il tutto e proveda per sue lettere a quanto fa di bisogno. Vi essorto bene a non mancar di proseguir l’opera infin a guerra finita, sì per l’onor vostro quanto etiam per sodisfar al Reverendo Generale e a gli amici, per li quali sete condutto in Napoli per farvi onore e utile e non altramente. Lassai ordine, fossero spedite due lettere di Sua Eccellenzia al Signor Duca e Signora Duchessa di Fiorenza. E già erano fatte; e per ancora non le ho potute avere: e sono in raccommandazione di uno messer Pietro da Corregio, mio amicissimo, qual desiderarebbe a questo maggio entrar nella rota di Fiorenza. Se fra’ Lissandro non le ha ricuperate, mi farete a piacer interponergli l’opera vostra e ricuperarle e mandarle qui in man del procuratore, il qual me le invierà secondo l’ordine mio. Per ora non mi accade altro se non raccommandarmivi sempre. Si sono... dieci cardinali, de’ quali il cancelliero vi manda una lista lì. Penso, che la volta... sarà più alla lunga che non si pensava, essendo fatto stato cardinale il castellano; e forsi il nuovo non ne sarà così caldo. Però arete tempo di perficer l’opera lì in Napoli. Salutate per parte nostra messer Angelo di l’Antella, e Dio da mal vi guardi. Da Roma alli XX di decembre MDXLIIII. Tuto vostro. D. Ippolito. All’Eccellente e Raro Pittore Messer Giorgio Arretino, quanto fratello onorando. In Mont’Oliveto di Napoli. 
 
Messer Giorgio amantissimo, salute. Alli 29 di luglio ricevetti una delli 9 del detto e ne presi piacere grandissimo. Prima, intendendo del vostro bene essere e di tutta la compagnia; l’altra, che mi si certifica ogni di più l’amore mi portate. Io sto qua in solitudine e non ero per iscrivervi di questi parecchi dì, perché non ci era subietti da dire. Ora, che voi m’avete invitato, la mia sarebbe una asineria a non rispondere. M’avete fatto piacere darmi aviso del caso successo per la processione. Rinnegavono Dio cotesti frati, se non si facevono scorgere affatto; che per l’onore si fan tanta vergogna, o vadian mo’ al bordello. Ho piacere grandissimo, che le cose vostre succedino bene, come sempre ho giudicato, e che vi facciate onore per tutto. In Lucca fui per ser Jacopo; né altro si parla che bello vi sia al pari della tavola vostra e così in Pisa. In modo ch’io me ne galleggio e gonfio più di voi e sono certissimo che le vostre cose costì in Napoli non sono da manco di queste e che ogni dì piaceranno più. El cervelliere e Lionardo, orafo da Lucca, vi si raccomandano. La brigata si pensa che non ci ritorniate così presto; e io mi maraviglio, che stiate tanto. Pure mi penso, che debbiate vendemiare bene ché so, non siate figura da perdere tempo. Mi parto di qua, come raffresca, per ire a visitare a Rimini e la Marca. Penso avere espedito a mezzo ottobre. Qua si arrabbia di caldo, non so costà. Del resto stiamo bene e io sono in continuo desiderio di farvi piacere. Piacciavi raccomandarmi a messer Tommaso Cambi, a messer Agnolo della Antella e a tutti li amici, secolari e frati: a messer Raffaello, a messer Stefano, a messer Giovanpaulo, a messer Salvatore, al gramo Zulio, ad Agostino; al Sangallo, che mi incresce, non sortisca il suo desiderio; a messer Gianmaria delli Stucchi, a signor Orsola con tutta la sua compagnia e a voi, padrone dell’anima mia. Che se i’ vaglio o so o posso cosa alcuna per voi o per li amici vostri, siate contento accennarmi, impormi, comandarmi, commettermi, che tutto da me per amor vostro sarà eseguito, operato, fatto, adempiuto, quanto se fusse per la persona di sua maiestà. "Pax et benedictio Dei maneat super vos semper". Amen. La perdonanza e il bene, che avete fatto a scrivermi e avisarmi, come la fate bene, così Dio vi dia grazia per l’advenire, la facciate benissimo, e che ci rivediamo presto. Da Agnano el primo di agosto del 1545. Il tutto vostro fratello Miniato Pitti. Al nobile maraviglioso spirito di Messer Giorgio Vasari, Pittore Aretino etc. In Napoli. 
Eccovi il sonetto, che i meriti de la gentil donna e i prieghi vostri m’hanno tratto de lo intelletto, con tanta volontà che più non si potrebbe dire. Imperoché io non ho mai visto volto vivo che mi abbi mosso a stupirne come il suo dipinto. Conciosiaché la grazia de gli occhi, la maestà de la sembianza e l’alterezza de la fronte si uniscono talmente insieme, che fanno di lor medesime una composizione di bellezza più tosto celeste che terrena; e quel che più ammiro è che niun può guardar cotale imagine con desir lascivo. Ma se io sono uscito fuor di me nel mostrarmisi ella nel pennello vostro, che farò io tosto, che io lo vegga ne la vita sua? Di Vinezia il XXIX di luglio MDXXXXII.  Pietro Aretino.  L’arte è fatta natura; e chi nol crede Miri l’esempio alter, che Giorgio ha tolto De la Barozza; nel cui sacro volto L’indole, che hanno gli angeli, si vede. Lo spirto de lo stil, che al ver non cede, Stassi tra i color vivi in sé raccolto; A quelle grazie, a quelli onori volto, Che la terra la face, e il ciel le diede. Intanto il guardo suo santo e beato In noi, che umilemente il contempliamo, Casto rende il pensiero innamorato: Tal che solo inchinar desideriamo La bellissima donna, idol del Fato, Ne la qual par, che non peccasse Adamo. 
Messer Giorgio mio caro. Io posso male scrivere, ma pur per risposta della vostra dirò qualche cosa. Voi sapete come Urbino è morto, di che m’è stato grandissima grazia di Dio, ma con grave danno e infinito dolore. La grazia è stata, che dove in vita mi teneva vivo, morendo, m’ha insegniato morire, non con dispiacere, ma con disiderio della morte. Io l’ho tenuto venti sei anni e hollo trovato reallissimo e fedele; e ora, che io l’avevo facto rico e che io l’aspectavo bastone e riposo della mia vechiezza, m’è sparito, né m’è rimasto altra speranza che rivederlo im paradiso. E di questo n’ha mostro segnio Idio per la felicissima morte, che gli ha facto; e più assai che ‘l morire gli è incresciuto el lasciarmi vivo in questo mondo traditore con tanti affanni: benché la maggior parte di me n’è ita seco, né mi rimane altro c[h]’una infinita miseria. A voi mi racomando e pregovi, se non v’è noia, che facciate mie scusa con messer Benvenuto del non rispondere alla sua, perché m’abonda tanta passione in simil pensieri, ch’io non posso scrivere. E racomandatemi allui, e io a vo’ mi racomando. A dì 23 di febraio 1556. Vostro Michelagniolo Buonarroti in Roma. A Messer Giorgio Vasari, amico caro, in Firenze. 
Molto Magnifico Signor mio onorando. Messer Domenico Lampsonio, secretario di monssignor di Liege, nostro commun padrone, mostrandomi una vostra in risposta alla sua, mi ha racceso il desiderio che già gran tempo avevo avuto di darvi testimonio del grande amore et affetto ch’ m’ha fatto portar alle rare vertù vostre la lettura delle vostre Vite degli uomini illustri nell’architettura, scultura e pittura, ne’ quali le vigilie e lodevolissime fatiche da voi impiegate restaranno in eterno e sempre ve ne ringrazieranno gli uomini della profession nostra. E non manco di questi sono tenuti eziandio quelli che vanno gonfiati d’erudizione d’admirare et apprezzar il secolo di oggi, da che siete nato, e non averanno vergogna di dire, secondo l’oppinione di Pitagora, che l’anima d’Apollodoro, Parrasio, Antigono, Pamphilo, Apelle sia ritornata nel corpo di Giorgio Vasari. E se io non fossi cristiano, saria la mia opinione così; e parmi di vedere ne’ campi Elisii un numero di valenti artefici, rallegrandosi con piacevoli dispute, secondo i lor capricciosi pensieri in vita loro, ch’ l’anima vostra sia d’uno di quelli sopradetti. Ma io non dubito, la più parte credono, che sia un fiato della grazia di Dio Omnipotente inspiratovi, accioché la vertù di tanti omini e le opere tanto excellenti, uscite loro di mano, le quali per il tempo sariano state fuor d’ogni memoria, restassero vive per l’aiuto del vostro amorevole spirito e non fossero suggietti alla crudeltà delle Parche e sepolti nel fango dell’oblivione, amica dell’arrogante, ignorante e superba fortuna, in compagnia del tempo divoratore della gloria umana. Onde non averà tanta forza né la crudeltà di costui, né la superbia di colei, che lasciarà di restar viva la memoria di que’ nomi sacrosanti, consecrati all’eternità per le vere narrazioni vostre, elaborate d’inquisizione, fatica di viaggio, sudore e travaglio, al quale vi ha indutto il vivo amore a quelle virtù, delle quali la benigna natura vi ha ornato ancora voi sì fattamente, che noi altri tramontani ne restiamo stupefatti; e pare a noi estraordinario et a gli omini letterati un miracolo, che uno artefice sia sì eccellente filosofo et istorico insieme. Non già perché non possa avenire, ma percioché vi è tanto tempo di parechie centinarre d’anni passato, che non è stato scritto né da artefici, né di loro, né dato memoria dell’arte, né maniera da seguitare il bono. Voi sete e sarete un rossore al viso delli superbi ignoranti et un vero spavento alli boni amatori di onesta gloria e di servizio al prossimo e desiderosi, che si conosca loro esser nati, i quali leveranno la testa con grandissimo amore di seguitare e racogliere quelli dolci fiori de gli antichi e moderni nostri artefici e ve ne tesseranno una ghirlanda d’immortale onore. Di questo umore ho perfumato il cervello, che riuscirà così. Io sono arivato a bon numero d’anni; e nondimeno la modestia mi fa confessare che il leggere le belle dimonstrazioni et avertimenti de’ vostri scritti mi sia stato, tanto nell’operare quanto nel vivere, di grande avantaggio. Questo non lo dico per adularvi, tanto manco che, come mai vi vedi, così per l’età mia non posso sperar quel che pur col core desidero di veder né abbracciarvi mai, ma percioché della mia natura sono stato sempre amatore di quelli che sono utili a’ presenti e quei che verranno dopo noi. Questa è la cagione de dire, ch’i vostri libri, adorni di tante belle e naturali sentenzie e dottrine de’ mezzi, che deve tenere l’artefice per arrivare al colmo della gloria di bono et eccellente maestro e filosofo insieme, mi tiran il cuore ad amarvi, come, credo, ve ne averà dato testimonio per la detta sua lettera messer Domenico, che vi fa talvolta ritirarmi in dietro, di che egli, omo di poca età, per la benignità di quel Sommo Giove, distribuitore d’ogni bene, abbia avuto un vaso tanto pieno de diversi ingenii, bono e benigno. Al quale non manca la cognizione della lingua Greca né Latina; e’l Toscano parla e scrive, che pare abbia pratticato l’Italia tutta la vita sua, bonissino versificatore latino, infumato delle sentenzie di Platone, Aristotele et Epicteto, et amatore di tutte l’arti liberali. La musica gaillardamente e con una dolce armonia canta; e quanto all’officio di segretario, si può paragonarlo ad uno de’ primi che si trovi. Io non ho mai visto così espediente a formar de’ belli caratteri, non solo Latini, Francesi et Italiani e Grechi, e non mi maraviglio tanto di tutte queste sue belle virtù insieme, ma anco del suo gran iudicio dell’arte nostra, la quale s’egli praticasse, non sarebbe inferiore a molti famosi oggidi. Et il poco che si vede di suo si può dire ben fatto, con bella proporzione, e li colori messi in luoco lor appertenente; e della pontà d’argento supra la mistura d’osso brusato mena la grafica così dolce e fumato, che pare colorito et di lapis rosso et niegro parimente. Io quasi direi di lui, come il Poliziano di Leon Battista Alberti: “Qual cosa gli è incognita”? Egli vi ama veramente di core, e parrecchie volte facemo discorso della virtù e valer vostro, dicendo io a lui, s’io non fosse così vechio, vorrei ancora veder quella amena Italia, cornucopie d’ogni virtù e d’altro; e lui non dice manco, e che non vuol morire che prima non sia stato. “Si, si”, dico, “Atropos vi sarà obediente a la vostra voglia. ” - “Perché no”? dice lui. Et dico: “Ancora che siate giovane, potreste ancor voi compiacere a quella vecchia strega, ché avete da pensar, che Atropos non sia altro che una vecchia strega che beve il sangue eziandio delli puttini e manda l’anima a Caronte, senza fede, senza rispetto, implacabille inimica delli desiderii nostri. Quanto meglio si iudica con una bona speranza di noi, tanto più s’adira contro a noi; e così per dispetto tanto più presto bien spesso tronca il filo. Vattene in pace”, e così ridemo. Io vi averei volentieri scritto e vi scriverei più cose, ma la cagione, che mi tiene la mano lenta e la mia voglia poco ardita, è che io non sono prattico in scriver Italiano, perché già sono XXV anni ch’io son stato fuor di Italia; e dipoi ho pratticato pochi italiani; et ordinariamente le persone s’infastidiscono d’una cosa mal scritta. Ma lo spirito vostro, ch’io comprendo per i vostri libri esser non meno amorevole e cortese che raro nell’arte, mi spinge ad aprirvi la intenzione alla pittoresca et senza ornamenti di parlar, per dirvi il mio gran desiderio di poter per vostra cortesia. Sola mi bastaria una istoria di Margaritone et del Gaddi e di Giotto una parimente, per conferirle con certi vetri, che sono qui in antiqui monasterii, et altre intagliature di mezzo rilievo in bronzo, che stanno la più parte sopra la punta di piedi; e niente dimeno mi hanno fatto pensare più oltre che certe moderne di cento anni in qua. Ma quelle che si trova da 2. 3. Et 4. Cento anni mi satisfanno più quanto alla lor maniera, ancora che siano fatto più per usanza ch’ di bontà e vera imitazione naturale. Mi ricordo aver visto in Italia le cose fatte al tempo di 1400, molto dispiacevoli a l’occhio per non esser né secche né tampoco grasse né di bella maniera; et parmi, (perdonatemi, s’io erro) l’opere delli maestri, che furono tra il Giotto et Donatello, riescono goffe: e così ghe n’è in paesi nostri e per tutta la Germania da quel tempo fin a maestro Rogiero et Ioan di Bruggia, ch’aperse li occhi alli coloritori, i quali imitando la maniera sua e non pensando più inanzi, hanno lasciate le nostre chiese piene di cose, che non simigliano alle bone e naturali, ma solamente vestite di belli colori. In Germania si levò poi un Bel Martino, tagliatore in rame, il quale non abandonò la maniera di Rogiero, suo maestro, ma non arrivò però alla bontà del colorire, che aveva Rogiero, per esser più usato all’intaglio delle sue stampe che parevano miraculose in quel tempo et ogi sono ancora in bona reputazione tra i nostri mansueti artefici, perché ancora che le cose sue siano secche, però hanno qualche bon garbo. Da questo Bel Martino sono venuti tutti li famosi artefici in Germania. Il primo, quel’absoluto amorevole Alberto Durero, discepolo di esso Bel Martino, seguitò la maniera del maestro, accommodando assai più al naturale, benché non ancora del tutto, quel suo modo de pannisoni et trovò una via più gagliarda e non tanto secca, acconpagnata di geometria, d’optica, regola e proporzione all’figure. Veramente debbiamo rendergli immortali grazie della bona via per intrare nella perfezzione dell’arte, avendo egli sudato per questo effetto tanto nello scrivere quanto nell’operare, come a tutta l’Italia è noto. Chi dubita si quell’mirabile ingegno, dotato di si divina mano et di tante altre facultà, si fosse messo a considerare le reliquie delle antiquità, quelle stupende figure di Monte Cavallo, quel perfetto Laocoonte e le terribili attitudini e sforcimenti di quelli doi gioveni ligati dalli serpenti, quell’Ercole grande, carnoso e musculoso, il svelto, gagliardo, morbido Apolline, certi liberi padri o Bacchi et delle donne tante belle Venere, quali belli ornamenti sariano restati nelli suoi libri della proporzione dell’omo? Ma come non sia omo nato ch’abbracci tutto, natura lo conserva per non lasciar i secoli voti e per non si mostrare matrigna ad altri che vengono di poi. Onde certo io spero che delle man vostre si darà un dì con la grazia di Dio quella grammatica et il vero fondamento dell’arte, tutti i lineamenti e proporzioni ch’appertengono ad una statua di Giove, d’un Ercole, d’un Apolline, d’un Marte, Bacco, Venere, Junone più grassotta, Diana virgine, Minerva all’Amazonica; et se io non lo potrò vedere, che forse la mia vecchezza non concederà questa grazia a gli occhi miei, altri spero lo vedranno con ringraziamenti e lodi eterne delle liberali e virtuosi studii vostri. Et per questo effetto io prego, l’Omnipotente Dio concedervene la voglia e longa sanità, basciandovi la virtuosa et artefice mano e pregandovi di voler pigliar in bona parte questo mio grosso scrivere, escusandomi veramente in quel modo, nel quale voi vi escusate manco veramente d’esser pittore e non scrittore. Di Liege. S’io posso ottener da voi qualche figurina, tirata simplicemente delle cose greche di Margaritone etc., come ho detto di sopra, ho gran piacere e beneficio, ch’io stimarò aver ricevuto da voi. A 27 aprile 1565. Di Vostra Signoria affezionatissimo da fratello Lamberto Lombardo. All’eccellente artefice et istorico Signor Giorgio Vasari d’Arezzo, pittore di Fiorenza. In Fiorenza. 
Molto Magnifico et Eccellentissimo Signor mio. Già alquanti mesi sono, ch’io ebbi la vostra amorevolissima lettera; ma l’esser io poco di poi andato a Bruggia, mia patria, per visitar mio vecchio et amalato padre, (il quale ha finalmente piaciuto a Nostro Signore chiamar a meglior vita) et i miei piccioli affari nella casa mortuaria m’hanno ritenuto finora dal rispondervi a detta vostra; onde priego Vostra Signoria volermi aver per iscusato di questo mancamento, il quale vedrò ad ogni modo ricompensar da qui inanzi. E quanto ad essa vostra non ci so che risponder altro, salvo ch’io mi consumo e struggo di desiderio di veder un dì l’Italia et ivi abbracciar il mio virtuosissimo e vero ritratto di gentilezza e cortesia, messer Giorgio, anzi inchinarmeli e far, come debbo, riverenzia alla virtù e valor suo, congratulandomi con esso lui, da che coteste sue rarissime doti sono state accompagnate di sì bona sorte, che hanno potuto sforzar quel Gran Duca, suo padrone, a riconoscerle con ogni sorte di liberalità; benché in quanto a questo la fortuna certo non poteva procacciar manco a colui, il quale, oltre all’esser eccellente nella sua principal professione, è ancora dotato di tante altre rare qualità d’ingegno, dottrina et eloquenzia, adorne poi di gentilezza, di costumi, benignità e cortesia, quante ne’ vostri ingegnosissimi e leggiadri scritti si scorgono come anco nella vostra lettera. Nella quale tuttavia io, sicome curiosissimo di queste tai cose, oltre che Vostra Signoria potrebbe credere, averei desiderato, che mi aveste voluto descriver un poco più particolarmente l’argumento di quella sì grande et importante opera che mi scrivete aver per la mano, e di quanta grandezza ne siano le figure maggiori, e s’è a olio, in fresco overo a tempera. Il che vi sarebbe stato et ancora sarebbe facile, mostrando voi per i vostri scritti, quanto mirabilmente possediate la facoltà del descrivere gli argomenti, le circonstanzie e particolarità tutte delle pitture fin a metterle quasi inanzi agli occhi dei lettori. Pure io spero, che mio Reverendissimo Padrone dopo sì lungo e fastidioso servire, nella qual sorte di vita la mia poca ventura insin dalla mia fanciullezza mi ha del continuo tenuto involto, mi farà grazia di venir a veder Vostra Signoria, e ch’io possa conceder ai miei occhi il godimento di tante eccellenti opere, le quali non conosco per ancora altramente che per i vostri scritti, per relazione d’altri e per le copie di quelle, parte stampate, cioè per il più guaste, stroppiate e perciò fatte a disonore, anzi che no, degli inventori, parte fatte a mano da giovani nostrali, poco migliori per l’ordinario delle stampe. Egli è pur una crudeltà a vedere, che appena una sola opera del divino Michelangelo sia copiata e messa in stampa che vaglia un pelo, essendo pur le cose sue per la tanta perfezzione e chiarezza loro sì facili ad imitarle bene quanto di nessun altro artefice, e perciò avendo dovuto e dovendo tuttavia incitar un Marc’Antonio di Bologna, un Ravennate, un Enea Vico e simili altri celebri intagliatori a voler intagliarle più presto che qualsivoglia cosa di Raffaello, di Baccio o altro qualunque maestro. Io non ho ancora ricevuto i disegni in stampa, i quali mi manda Maestro Niccolò Florentino, ma spero averli di breve; fra i quali sarà, come ei mi scrive, la conversione di San Paulo di Michelangelo, intagliata da detto Enea. Ma (a dir liberamente il mio parere) s’egli non ci ha messo più del bono che ha fatto in una stampa, d’invenzione d’Andrea del Sarto, della visita della Vergine Madre et Elisabeth, che mi è ultimamente venuta nelle mani, non averà fatto gran riuscita. Pur vedremo quel che ne sarà, almeno doverà esser manco disdicevole di quella baia, che non so chi cinque o sei anni passati ha intagliato la detta conversione, che è una vergogna a vederlo; come anco ultimamente ha fatto un certo Luchese della Crucifissione di San Pietro e del Giudicio Universale: dove non è nulla che pur accenni una minima particella della maestà e perfezzione delle cose di Michelangelo; e credo che in fine mi faranno arrabiar questi intagliatoruzzi di tre quattrini, ignoranti e nati per vituperio non solamente degli eccellenti artefici, (l’opere delli quali guastano e storpiano sì fieramente,) ma eziandio di tutta l’Italia, da che abbiamo qui degli intagliatori, i quali appena arrivati a 20 anni d’età, hanno sì bella mano, che s’ella fosse accompagnata d’altrettanto di giudizio e d’arte come di destrezza, prattica e risoluzione, fariano certo stupire il mondo. Ma il difetto è, che questi tai giovani non sono condutti e di continuo indrizzati da eccellenti maestri e buon disegnatori, come credo facesse quell’amorevole e cortese Rafaello i suoi. Io ricevei insieme con la detta stampa d’invenzione del Sarto, un’altra certo bella a giudicio mio, almeno in molte parti, e di bello intaglio, d’invenzione d’un Ieronimo Muciano da Brescia et intagliata da Nicolò Loreno; et è la risuscitazione della figliolina dell’Arcisynagogo. E secondo ch’io visto altre cose assai molto mal menate, per dir il vero dal detto Loreno, questa mi pare mirabile, né credo l’abbia potuto fare tale e sì fatta senza aversi avuto appresso l’inventore, il quale di continuo l’abbia indrizzato. E volesse Dio, che n’avessimo più almanco simili a quella, e che ho a quel bello spirito o al mio messer Giorgio, dopo tante sue belle et onorate opere, venisse una bella et eroica fantasia di voler con ogni diligenzia, ingegno et arte disegnare in carte di simil grandezza e fare intagliare sì diligentemente; o più ancora, se far si potesse tutte l’istorie principali del vecchio e del nuovo testamento, specificate nella mia lettera precedente, pigliando essempio dall’eccellentissimo Alberto Durero! Ma questo è un voto; non so, se sperar si possa. Pur potrà esser, che un dì manderò a Vostra Signoria qualche giovane nostrale, che ha sì bella mano col bulino, che forse potrebbe indurvi ad abbracciar con tutto il cuore et animo tale impresa a immortale vostra gloria, acciocché sì come per tutto il mondo Vostra Signoria per i suoi bellissimi scritti ha fatto manifesto esser intendentissima e giudiziosissima nell’arte, così si sappia anco non meno, e qui e per tutto, che per l’Italia l’opere vostre corrisponder al vostro giudicio di quelle d’altri, e che ancora noi tramontani possiamo dir di Vostra Signoria quel verso d’Omero che Giove le ha concesso di... E di grazia, qual’argumento potrebbe esser più bello o più a proposito, e che meritasse più che Vostra Signoria vi si affaticasse che queste santissime istorie, nelle quali si potria non manco, anzi molto più impiegar e mostrar ingegno, arte et invenzione che in qualsivoglia favola o istoria profana. E perciò a Dio non piaccia che le mie muse latine, per debboli ch’elle si sieno, suonino altro che versi cristiani, e per i quali venga ad esser e celebrato il santissimo nome di Dio et edificato il prossimo. Oltre che io stimo, che questa impresa vi sarebbe assai più facile che forse a qualchedun altro artefice, attesa la gran prattica e risoluzione che alcuni nostrali, i quai han conosciuto Vostra Signoria e visto l’opere vostre, vi attribuiscono nell’arte. Della qual pratica io faccio anco congettura sì dai vostri scritti come eziandio da una figura che ho vista in stampa di Pallade, molto graziosa e garbata, l’invenzione della quale s’attribuisce a Vostra Signoria. E se mai veniste a compire detta impresa, io nella mia copia vorrei inanzi a ciascuna delle istorie metter di mia composizione e mano una oda latina, la quale con qualche bon garbo contenesse l’argumento d’essa istoria, sì come ha fatto Alberto Durero nella sua Gran Passione, intagliata in legno, mettendoci appresso que’ versi frateschi, non usandosi allora in Allemagna di far meglio. E se per aventura questo potesse tanto più incitar Vostra Signoria a detta impresa, ho voluto mandar con la presente una mia oda sopra l’Annunciazione di Gabriello alla Vergine Madre per darvi qualche gusto della fatica, che sarei presto similmente fare in tutte l’altre istorie per ornamento di quelle. Prego, Vostra Signoria me ne voglia, quando le tornarà a commodo, scriver il giudizio suo, conciosiaché io creda, Vostra Signoria esser tanto intendente della lingua latina che facilmente comprenderà o per se stessa o con l’aiuto di qualche suo amico galantomo, come a dire il Varchi o qualchedun altro, quanto essa oda sia a stimar o disistimar; e se potreste venir a pigliar questa sì onorata fantasia, che anch’io mi sforzerei di tirar gagliardamente inanzi con le mie ode sopra ciascuna delle istorie sudette. Io sto tuttavia aspettando con gran desiderio che Vostra Signoria, seguendo la cortese sua promessa, mi vorrà far la grazia di risponder particolarmente alle mie precedenti, per la quale risposta, tra altre cose, la prego si degni avisarmi, se a Fiorenza sariano a trovar di tai stampe, come per esse mie precedenti ho mostrato desiderare, e se ce n’è, (ch’io credo di sì, atteso che Fiorenza è madre di quest’arti) come si potria far per averne. Quanto a quello che Vostra Signoria desidera, ch’io le mandi qualche trattatello degli artefici nostrali, che pare sariano degni di memoria, io non ne conosco altri che que’ pochi, i quali ho specificati nella mia precedente. Ce n’è pur qualche seminario di giovani, fra’ quali ve n’è alcuno che pare debba far assai buona riuscita; ma l’imbriacheria e la gola li guasta tutti, subito che si trovano in libertà, come io dico in una vita, che ho scritta in latino di un gran valentuomo, mio molto amico, Lamberto Lombardo, pittore et architetto, la quale mando insieme con questa. Io mandarò anco a Vostra Signoria un mio ritratto, fatto di mia mano, per farla ridere della mia sciocchezza, (pur sia egli qualsivoglia, basterà per mostrare il grande affetto et amore che porto all’arte) subito che per grazia sua averò la sua particolar risposta sudetta. E qui facendo fine con pregarla, che la prescia che altre facende sopravenute in questo medesimo instante mi danno, scusi questa mia negligenzia nello scrivere e formar i caratteri. Le bascio la virtuosa mano e me et ogni servizio che per me se le possa fare con tutto ’l cuore le offero e raccomando. Che Nostro Signore Dio la prosperi e feliciti sempre! Di Liege alli 25 d’aprile 1565, nel quale tempo proprio io spero, che Vostra Signoria senza altro impedimento si mette a farmi detta risposta, secondo l’è piaciuta promettermi. Di Vostra Signoria Affettuosissimo servitore, ammiratore et amico Domenico Lampsonio. Detto Lamberto mi ha or ora portato una lettera che ha scritta a Vostra Signoria; et la prescia che ho di presente non mi permette di copiar la detta oda per mandarla. Io le manderò con le prime per via di Venezia, come Vostra Signoria mi ha scritto. Al Molto Magnifico et Eccellente Messer Giorgio Vasari Aretino... dell’Illustrissimo et Eccellentissimo Signor Duca di Fiorenza, mio Signor onoratissimo. Fiorenza. 
Magnifico messer Giorgio mio onorando. Ho aricevuto con la vostra de 26 la lettera vostra per il duca signor nostro, la quale Sua Eccellenza Illustrissima ha fatta leggiere a me et approva tutto quanto scrivete, e particularmente il fare quelle finestre quadre e non con archi per i respetti che voi scrivete; et sopra ogni altra cosa a Sua Eccellenza Illustrissima piace la prestezza, e per l’altra scrittavi e ordine dato di più danari l'arete possuto conoscere. Però seguitate allegramente e, se io sono buono a servirli a qualcosa, advisate. Dio vi contenti. Dal Casino a Seraveza il dì 28 di marzo 1565. A Giorgio Vasari. 
Giorgio carissimo. Aviamo con la lettera de 22 ricevuto il disegno di quella statua trovata, che ci è suta molto grata e sopra ciò s’è ordinato quello n’occorre al commissario lì e al capitano Mucchio. Ben ti diciamo, che facci consegnar al commissario quelle gambe e quella parte d’arco; e se per l’avvenir li abbatterai ad altre, ce ne darai sempre notizia, perché ne possiamo deliberar quello cene occorrerà, sodisfacendo sempre il tutto per la valuta delle cose. Dal Poggio li 26 di settembre 1542. El Duca di Fiorenza. Giorgio Vasari, Pittor in Arez. , ad Arezzo. 
 
Messer Giorgio mio onorando. Ieri vi scrissi e ho mandato le lettere per uno di Bastiano Magro in mano del padre Don Miniato secondo l’ordine vostro: e vi ho mandato una del padre abbate di Rimini, scritta a me sopra la credenza, dove mi avisa, che voi aveti levata decta credenza cum dir, “me la voleti mandar voi, e che altri non se ne hano da travagliar”, cosa che è contraria a quanto mi aveti scritto da Faenza, di modo che mi dubito che il disparer nato fra nui non sia causa, che non arò decta credenza. Però ho scritto al decto padre abbate, che vadi lui e paghi per me ducati 28 1/2 secondo l’accordo, fatto per voi cum il maestro. E decte lettere ve le ho indrizate a vui, che le mandati a Rimini, se ben le dovessi mandar per uno a posta a spese mie. Ora è gionti qui il vostro messer Luppo cum le vostre lettere, in le quale non mi raggionati niente della credenza, ita che vado chimerando che forse non l’arò da niuno de voi dua, se voi non mi aiutati in mandar le mie lettere e scriver al maestro dia la credenza al prefato padre, pagandola secondo l’accordo fatto per voi. E da poi che aveti fatti li dissegni a posta mia, fate al manco, che li possa goder e non mi cambiati in altri. So volendo voi, che l’arò e certo se me l’aveste mandata voi e pagatola per me, non aresti perso niente, e l’amicizia nostra vi doveria pur stringer a far questo, sapendo che io sono per far maggior cosa per voi. Starò adunche cum questa expettazion di essere servito per mezo vostro, aciò abbi questo obligo di più presso alli altri. A messer Luppo è parso troppo discosto il monastero da la città; però non s’è curato di allogiar cum noi. Gli ho fatto le amorevole offerte per amor vostro; e li fatti ariano sequitati, se lui avesse voluto. M’è stato di piacer assai sentir il vostro bene essere, e che attendiati a far bella la casa vostra a perpetua memoria di voi e delle virtù vostre. Io sto sano e alli 20 di settembre mi trovarò a Bologna, dove penso sarò ressoluto di questa benedecta credenza quello ne ha da essere. Sono tuto vostro e vi basio le mani. Di Milano alli 7 di agosto del 1545. Tuto vostro D. Ippolito. Poscritto: non mancati, di grazia, di mandar quelle lettere a Rimini, perché mi importano e satisfarò, se spendereti per me in mandarle a posta ad ogni modo ne ho mandato a posta più volte delle vostre in diversi lochi. Al mio quanto fratello e raro pittor’, Messer Georgio Aretino etc. In Arezzo. 
Messer Giorgio mio quanto fratello. Ho visto per la vostra di 21 dì questo, quanto mi avisate brievemente in risposta delle mie lunghe, le quali ho aute questa sera tanto tarde, che apena ho potuto rispondergli e dubitava quasi, non vi fusti scordato di me così presto, benché mi pareva forte, intravenendogli le cose vostre particulari. Ora vi dico che ogi son stato alle strette con messer Pietro Vacca e doppo molte parole siamo restati in quest’ultima risoluzione, che lui si contenta rinonziar il canonicato al vostro zio, col regresso però per vinti ducati d’or di camera di pensione; la qual vole sia sicurata sopra uno delli beneficii delli nipoti de magnifico messer Ottaviano e non altramente. E così s’è contentato di aspettare la risposta di messer Ottaviano per tutti li VIII di genaio; e passando detto termine, vol’esser suo uomo di far del beneficio quanto gli pare. Ho scritto oggi il tutto a messer Ottaviano e mandatoli etiam la vostra, che mi scrivete, acciò si risolva di quanto vuol si faccia. Ora s’aspettarà la sua risoluzione e tanto si farà quanto sarà il suo voler e non più. Ora intendete in qual termine sta il negocio vostro. Attendete a star sano e alle volte ricordatevi di chi vi ama. Non dico però della L. , la qual persevera in la benevolenzia vostra; cosa che non fa la F. , la qual, per quanto intendo da Battista vostro, va molto sul tirato per aver alle mani persone onorevoli e grandi. Né altro per ora, ma mi rimetto a quanto vi ho scritto in le mie per messer Giovan Andrea Orilia e altre mie. Non ho per ancora potuto aver le vostre due lettere di Sua Eccellenza al signor Duca e Ducchessa di Fiorenza, Illustrissimi, in raccomandazione di messer Pietro da Corregio, persona onoratissima, qual desidera entrar questo magio prossimo in la ruota di Fiorenza; il qual al presente si truova in la ruota di Bologna, dove è stato per cinque anni; e ora finisse il tempo, et è stato etiam anni tre nella ruota di Siena. Le lettere furno fatte. Non vi è stato che le abbia ricuperate: però vorrei, che voi supplesti alla pocagine de’ frati, sì che aspetto dette lettere o per mezzo di monsignor di Pozzuolo o vostro. Adoperatevi adonque per me, come ho fatto io per voi e basciate le mani a Sua Eccellenza da parte mia con le debite raccommandazioni e al signor Don Pietro suo fratello; né mancarete di raccommandarmi al Reverendo Padre Visitatore, al sacrista e a messer Angiolo di Lantella. E a voi mi raccommando sempre. Di Roma alli XXVII di decembre MDXLIIII. Tutto vostro Don Ippolito All’Eccellent’ e Raro Pittore Messer Giorgio Arretino, quanto fratell’honorando. A Napoli. 
Molto magnifico messer Giorgio. Avendo noi inteso, quanto per la vostra ultima ci scrivete, vi replichiamo che siamo contenti di farvi la vendita delli bestiami di qual si voglia sorte, che si trovano sopra il nostro podere di Pasegli, il quale vi s’è concesso in affitto; e tutto per il giusto prezzo. Ma occorrendoci avere piena informazione di detti bestiami e della quantitá e qualitá di essi, secondo che di già ne abbiamo dato ordine alli cavalieri Giovanni Gori et Jacopo Seriacopi, perciò ogni volta che da loro ce ne sarà fatta la relazione, non mancheremo darvene avviso di quanto ritrarremo. Circa al riparo, che dite far di bisogno in restauramento delle case, come sia tornato a Pisa il conservatore generale, gli commetteremo, che intenda e faccia vedere tutto quello fusse necessario, a fine che ci provvegga. E senza altro offerendovici, vi preghiamo ogni contento. Dato in Pisa e palazzo di nostra residenza li 22 di agosto '69. I XII cavalieri del consiglio dell’Ordine di Santo Stefano Orazio Urbaro Grancancelliere, Jacopo Accolti Avvocato, vicecancelliere Al molto magnifico messer Giorgio Vasari, nostro osservandissimo. A Firenze. 
Magnifico messer Giorgio. Intenderete da frate Angelo Malatesta quel che mi occorre di farvi sapere al presente, senza ch’io entri a scriverlo con questa. Vi prego dunque a credergli in tutto quel che vi parlerà in mio nome et a persuadervi ch’io vi sia amico, desideroso di mostrarvelo sempre con gli effetti. Et con questo fine a voi mi offero di continuo. Di Roma a X di giugno 1569. Tutto vostro Il cardinale Alessandrino. Al magnifico Nostro Carissimo messer Giorgio Pittore etc. 
Molto magnifico signor come fratello. Se bene io ero certissimo del contento grande, sentito da Vostra Signoria della promozione di monsignor illustrissimo, mio fratello, al cardinale et del chiericato in persona mia, nondimeno l’avermelo rapresentato così vivamente col penello dell’amorevolezza sua, confesso che tale dimostrazione mi è stata tanto cara, che devo ringraziarla infinitamente et insieme restarne obligato alla cortesia dì Vostra Signoria; la quale dovendo benissimo sapere, quanto il cardinale et io desideriamo farle servizio. Resta, che in tutte l’occorrenze si vaglia liberamente di lui e di me: che maggior piacere non potremo ricevere. E con questo fine me le raccomando di buon cuore. Di Roma li IX di giugno MDLXX. Di Vostra Signoria Troppo grande è il favore, che mi fà il Serenissimo Principe, serbandomi nella sua memoria et rallegrandosi del chiericato in persona mia. Ma ciò non mi è stato novo sapere, sendo Sua Altezza tanto amorevole patrone di me et di tutta casa nostra. Amorevolissimo fratello l’abbate di Chiaravalle, chierico di camera. Al molto magnifico Signor come fratello messer Giorgio Vasarii etc. A Fiorenza. 
A Messer Giorgio Vasari, a Fiorenza. A la vostra, portatami da Don Silvano, risponderò per bocca di lui medesimo, potendo aver per la via medesima così pieno ragguaglio di me, come io di voi. Ma perché potrebbe indugiar troppo a tornare, non voglio mancar con questa di ringraziarvi de l’offizio fatto, perché io ricuperi i danari del Botticello. Ma molto più ve ne ringrazierò e ve n’arò obligo, quando gli arò ricuperati; et vi prego a farmi questo favore compitamente, assecurandovi, che lo stimo per altro rispetto molto più che per i danari. Di grazia, rompete questa lancia per me con tutto il vostro podere, che so quanto sia e che colpo può fare. Se vi lasciaste veder di qua, io spezalmente n’arei molto contento; ma io non lo credo, perché intendo, che costì regnate, et qui non basta servire. O pure venite per farvi vedere a gli amici e communicar con loro le grandezze vostre. Intanto godo di sentirle. E venendo e non venendo, ricordatevi, che son vostro. Di Roma, a li II di marzo MDLXVI. 